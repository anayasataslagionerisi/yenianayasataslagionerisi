
<!DOCTYPE html>
<html lang="tr">
<head>
  <meta charset="UTF-8">
  <title>TÜRKİYE CUMHURİYETİ ANAYASASI TASLAĞI ÖNERİSİ</title>
  <style>
    body {
      font-family: "Times New Roman", serif;
      background-color: white;
      color: black;
      margin: 40px;
      line-height: 1.6;
    }
    ul, ol {
      margin-left: 20px;
    }
  </style>
</head>
<body>
<p style="margin: 1.5em 0; font-size: 18pt; text-align: center; font-weight: bold;">TÜRKİYE CUMHURİYETİ ANAYASASI TASLAĞI ÖNERİSİ</p>
<p style="margin: 1.5em 0; font-size: 18pt; text-align: center; font-weight: bold;">HAZIRLAYAN</p>
<p style="margin: 1.5em 0; font-size: 18pt; text-align: center; font-weight: bold;">BİR TÜRKİYE CUMHURİYETİ VATANDAŞI</p>
<p style="margin: 1.5em 0; font-size: 18pt; text-align: center; font-weight: bold;">HAZIRLANMA AMACI</p>
<p style="margin: 1.5em 0; font-size: 18pt; text-align: center; font-weight: bold;">Bölünmez bir bütün olan Türkiye Cumhuriyetinin; toplum huzuru, milli dayanışma ve adalet anlayışı içinde, insan haklarına saygılı, Atatürk milliyetçiliğine bağlı, kuvvetler ayrılığı ilkesine dayanan, günümüzdeki geçerli Türkiye Cumhuriyeti Anayasasının başlangıcında belirtilen temel ilkelere dayanan, demokratik, laik ve sosyal bir hukuk devleti olarak varlığını ilelebet sürdürmeye devam etmesi ve muasır medeniyetlerin en yükseği olarak varlığını sürdürmesi için şahsi düşüncelerimi ve fikirlerimi başta Yüce Türk Milleti olmak üzere dünya ile paylaşmaktır. </p>
<p style="margin: 1em 0; font-size: 16pt; text-align: left;">BİRİNCİ KISIM</p>
<p style="margin: 1em 0; font-size: 16pt; text-align: left;">GENEL ESASLAR</p>
<pre><code>I.   Devletin Şekli
</code></pre>
<p style="margin: 1em 0; font-size: 16pt; text-align: left;">Madde 1:</p>
<p style="margin: 1em 0; font-size: 16pt; text-align: left;">Türkiye Devleti bir Cumhuriyettir.</p>
<pre><code>II.   Cumhuriyetin Nitelikleri
</code></pre>
<p style="margin: 1em 0; font-size: 16pt; text-align: left;">Madde 2:</p>
<p style="margin: 1em 0; font-size: 16pt; text-align: left;">Türkiye Cumhuriyeti, toplumun huzuru, milli dayanışma ve adalet anlayışı içinde, insan haklarına saygılı, Atatürk milliyetçiliğine bağlı, kuvvetler ayrılığı ilkesine dayanan, başlangıçta belirtilen temel ilkelere dayanan, demokratik, laik ve sosyal bir hukuk devletidir.</p>
<pre><code>III.   Devletin Bütünlüğü, Resmi Dili, Bayrağı, Milli Marşı ve Başkenti
</code></pre>
<p style="margin: 1em 0; font-size: 16pt; text-align: left;">Madde 3:</p>
<p style="margin: 1em 0; font-size: 16pt; text-align: left;">Türkiye Devleti, ülkesi ve milliyetiyle bölünmez bir bütündür.</p>
<p style="margin: 1em 0; font-size: 16pt; text-align: left;">Dili Türkçedir.</p>
<p style="margin: 1em 0; font-size: 16pt; text-align: left;">Bayrağı, şekli kanunda belirtilen, beyaz ay yıldızlı al bayraktır.</p>
<p style="margin: 1em 0; font-size: 16pt; text-align: left;">Milli marşı “İstiklal Marşı” dır.</p>
<p style="margin: 1em 0; font-size: 16pt; text-align: left;">Başkenti Ankara’ dır.</p>
<pre><code>IV.   Değiştirilemeyecek Hükümler
</code></pre>
<p style="margin: 1em 0; font-size: 16pt; text-align: left;">Madde 4:</p>
<p style="margin: 1em 0; font-size: 16pt; text-align: left;">Anayasanın 1 inci maddesindeki Devletin şeklinin Cumhuriyet olduğu hakkındaki hüküm ile, 2 nci maddesindeki Cumhuriyetin nitelikleri ve 3 üncü maddesi hükümleri değiştirilemez ve değiştirilmesi teklif edilemez.</p>
<pre><code>V.   Devletin Temel Amaç ve Görevleri
</code></pre>
<p style="margin: 1em 0; font-size: 16pt; text-align: left;">Madde 5:</p>
<p style="margin: 1em 0; font-size: 16pt; text-align: left;">Devletin temel amaç ve görevleri, Türk milletinin bağımsızlığı ve bütünlüğünü, ülkenin bölünmezliğini, Cumhuriyet ve demokrasiyi korumak, kişilerin ve toplumun refah, huzur ve mutluluğunu sağlamak; kişinin temel hak ve hürriyetlerini, sosyal hukuk devleti ve adalet ilkeleriyle bağdaşmayacak surette sınırlayan siyasal, ekonomik ve sosyal engelleri kaldırmaya, insanın maddi ve manevi varlığının gelişmesi için gerekli şartları hazırlamaya çalışmaktır.</p>
<pre><code>VI.   Egemenlik
</code></pre>
<p style="margin: 1em 0; font-size: 16pt; text-align: left;">Madde 6:</p>
<p style="margin: 1em 0; font-size: 16pt; text-align: left;">Egemenlik, kayıtsız şartsız Milletindir.</p>
<p style="margin: 1em 0; font-size: 16pt; text-align: left;">Türk Milleti, egemenliğini, anayasanın koyduğu esaslara göre, yetkili organlar eliyle kullanır.</p>
<p style="margin: 1em 0; font-size: 16pt; text-align: left;">Egemenliğin kullanılması, hiçbir surette hiçbir kişiye, zümreye veya sınıfa bırakılamaz. Hiçbir kimse veya organ kaynağını Anayasadan almayan bir devlet yetkisi kullanamaz.</p>
<pre><code>VII.   Yasama Yetkisi
</code></pre>
<p style="margin: 1em 0; font-size: 16pt; text-align: left;">Madde 7:</p>
<p style="margin: 1em 0; font-size: 16pt; text-align: left;">Yasama yetkisi, Türk Milleti adına Türkiye Büyük Millet Meclisi’ne aittir ve devredilemez.</p>
<pre><code>VIII.   Yürütme Yetkisi
</code></pre>
<p style="margin: 1em 0; font-size: 16pt; text-align: left;">Madde 8:</p>
<p style="margin: 1em 0; font-size: 16pt; text-align: left;">Yürütme yetkisi, sıralı olarak İlçe Meclisleri, İl Meclisleri, Bölge Meclisleri ve Bölgeler Meclisi’ ne aittir ve devredilemez.</p>
<pre><code>IX.   Yargı Yetkisi
</code></pre>
<p style="margin: 1em 0; font-size: 16pt; text-align: left;">Madde 9:</p>
<p style="margin: 1em 0; font-size: 16pt; text-align: left;">Yargı yetkisi, Türk Milleti adına bağımsız ve tarafsız mahkemelerce kullanılır ve devredilemez.</p>
<p style="margin: 1em 0; font-size: 16pt; text-align: left;">Yargı organları hukukun üstünlüğü ilkesine bağlıdır.</p>
<pre><code>X.   Kanun Önünde Eşitlik
</code></pre>
<p style="margin: 1em 0; font-size: 16pt; text-align: left;">Madde 10:</p>
<p style="margin: 1em 0; font-size: 16pt; text-align: left;">Herkes herhangi bir sebeple ayrım gözetmeksizin kanun önünde eşittir.</p>
<p style="margin: 1em 0; font-size: 16pt; text-align: left;">Devlet, hukukun üstünlüğünü esas alarak tüm bireylere eşit muamele etmekle yükümlüdür.</p>
<p style="margin: 1em 0; font-size: 16pt; text-align: left;">Hiçbir kişi, aile, zümre, sınıf, kurum veya yasama, yürütme ve yargı organında görev alanlar ayrıcalıklı statüye ve imtiyaza sahip olamazlar.</p>
<p style="margin: 1em 0; font-size: 16pt; text-align: left;">Çocuklar, özürlüler, harp ve vazife şehitlerinin dul ve yetimleri ile malul ve gaziler için alınacak tedbirler eşitlik ilkesine aykırı sayılmaz.</p>
<p style="margin: 1em 0; font-size: 16pt; text-align: left;">Devlet organları ve idare makamları bütün işlemlerinde kanun önünde eşitlik ilkesine uygun olarak hareket etmek zorundadırlar.</p>
<pre><code>XI.   Anayasanın Bağlayıcılığı ve Üstünlüğü
</code></pre>
<p style="margin: 1em 0; font-size: 16pt; text-align: left;">Madde 11:</p>
<p style="margin: 1em 0; font-size: 16pt; text-align: left;">Anayasa hükümleri, yasama, yürütme ve yargı organlarını, idare makamlarını ve diğer kuruluş ve kişileri bağlayan temel hukuk kurallarıdır. Kanunlar Anayasaya aykırı olmaz.</p>
<p style="margin: 1em 0; font-size: 16pt; text-align: left;">İKİNCİ KISIM</p>
<p style="margin: 1em 0; font-size: 16pt; text-align: left;">TEMEL HAKLAR VE ÖDEVLER</p>
<p style="margin: 1em 0; font-size: 16pt; text-align: left;">BİRİNCİ BÖLÜM</p>
<p style="margin: 1em 0; font-size: 16pt; text-align: left;">Genel Hükümler</p>
<pre><code>I.   Temel Hak ve Hürriyetlerin Niteliği
</code></pre>
<p style="margin: 1em 0; font-size: 16pt; text-align: left;">Madde 12:</p>
<p style="margin: 1em 0; font-size: 16pt; text-align: left;">Herkes, kişiliğine bağlı, dokunulmaz, devredilemez, vazgeçilemez temel hak ve hürriyetlere sahiptir.</p>
<p style="margin: 1em 0; font-size: 16pt; text-align: left;">Temel hak ve hürriyetler, kişinin topluma, ailesine ve diğer kişilere karşı ödev ve sorumluluklarını da ihtiva eder.</p>
<pre><code>III.   Temel Hak ve Hürriyetlerin Sınırlandırılması
</code></pre>
<p style="margin: 1em 0; font-size: 16pt; text-align: left;">Madde 13:</p>
<p style="margin: 1em 0; font-size: 16pt; text-align: left;">Temel hak ve hürriyetler, özlerine dokunulmaksızın yalnızca Anayasanın ilgili maddelerinde belirtilen sebeplere bağlı olarak ve ancak kanunla sınırlanabilir. Bu sınırlamalar, Anayasanın sözüne ve ruhuna, demogratik toplum düzeninin ve laik Cumhuriyetin gereklerine ve ölçülülük ilkesine aykırı olamaz.</p>
<pre><code>IV.   Temel Hak ve Hürriyetlerin Kötüye Kullanılmaması
</code></pre>
<p style="margin: 1em 0; font-size: 16pt; text-align: left;">Madde 14:</p>
<p style="margin: 1em 0; font-size: 16pt; text-align: left;">Anayasada yer alan hak ve hürriyetlerden hiçbiri, Devletin ülkesi ve milletiyle bölünmez bütünlüğünü bozmayı ve insan haklarına dayanan demokratik ve laik Cumhuriyeti ortadan kaldırmayı amaçlayan faaliyetler biçiminde kullanılamaz.</p>
<p style="margin: 1em 0; font-size: 16pt; text-align: left;">Anayasa hükümlerinden hiçbiri, devlete veya kişilere, Anayasayla tanınan temel hak ve hürriyetlerin yok edilmesini veya Anayasada belirtilen daha geniş şekilde sınırlandırılmasını amaçlayan bir faaliyette bulunmayı mümkün kılacak şekilde yorumlanamaz.</p>
<p style="margin: 1em 0; font-size: 16pt; text-align: left;">Bu hükümlere aykırı faaliyette bulunanlar hakkında uygulanacak müeyyideler kanunla düzenlenir.</p>
<pre><code>V.   Temel Hak ve Hürriyetlerin Kullanılmasının Durdurulması
</code></pre>
<p style="margin: 1em 0; font-size: 16pt; text-align: left;">Madde 15:</p>
<p style="margin: 1em 0; font-size: 16pt; text-align: left;">Savaş veya seferberlik hallerde, milletlerarası hukuktan doğan yükümlülükler ihlal edilmemek kaydıyla, durumun gerektirdiği ölçüde temel hak ve hürriyetlerin kullanılması kısmen durdurulabilir veya bunlar için Anayasada öngörülen güvencelere aykırı tedbirler alınabilir.</p>
<p style="margin: 1em 0; font-size: 16pt; text-align: left;">Birinci fıkrada belirlenen durumlarda da savaş hukukuna uygun fiiller sonucu meydana gelen ölümler dışında, kişinin yaşama hakkına, maddi ve manevi varlığının bütünlüğüne dokunulamaz; kimse din, vicdan düşünce ve kanaatlerini açıklamaya zorlanamaz ve bundan dolayı suçlanamaz; suç ve cezalar geçmişe yürütülemez; suçluluğu mahkeme kararı ile saptanıncaya kadar kimse suçlu sayılamaz.</p>
<pre><code>VI.   Yabancıların Durumu
</code></pre>
<p style="margin: 1em 0; font-size: 16pt; text-align: left;">Madde 16:</p>
<p style="margin: 1em 0; font-size: 16pt; text-align: left;">Türkiye Cumhuriyeti sınırları içinde bulunan herkes, milletlerarası hukuka uygun olan Türkiye Cumhuriyeti Anayasası ve kanunlarına eşit şartlarda uymakla sorumludur. Hiçbir yabancı her ne şartla olursa olsun ayrıcalık sahibi olamaz.</p>
<p style="margin: 1em 0; font-size: 16pt; text-align: left;">Temel hak ve hürriyetler, yabancılar için, milletlerarası hukuka uygun olarak kanunla sınırlanabilir.</p>
<p style="margin: 1em 0; font-size: 16pt; text-align: left;">İKİNCİ BÖLÜM</p>
<p style="margin: 1em 0; font-size: 16pt; text-align: left;">Kişinin Hakları ve Ödevleri</p>
<pre><code>I.   Kişinin Dokunulmazlığı, Maddi ve Manevi Varlığı
</code></pre>
<p style="margin: 1em 0; font-size: 16pt; text-align: left;">Madde 17:</p>
<p style="margin: 1em 0; font-size: 16pt; text-align: left;">Herkes; yaşama, maddi ve manevi varlığını koruma ve geliştirme hakkına sahiptir.</p>
<p style="margin: 1em 0; font-size: 16pt; text-align: left;">Tıbbi zorunluluklar ve kanunda yazılı haller dışında, kişinin vücut bütünlüğüne dokunulamaz; rızası olmadan bilimsel ve tıbbi deneylere tabi tutulamaz.</p>
<p style="margin: 1em 0; font-size: 16pt; text-align: left;">Kimseye işkence ve eziyet yapılamaz; kimse insan haysiyetiyle bağdaşmayan bir cezaya veya muameleye tabi tutulamaz.</p>
<p style="margin: 1em 0; font-size: 16pt; text-align: left;">Meşru müdafaa hali, yakalama ve tutuklama kararlarının yerine getirilmesi, tutuklunun veya hükümlünün kaçmasının önlenmesi, ayaklanma veya isyanın bastırılması veya olağanüstü hallerde yetkili merciin verdiği emirlerin uygulanması sırasında silah kullanılmasına kanunun cevaz verdiği zorunlu durumlarda meydana gelen öldürme fiilleri, birinci fıkra hükmü dışındadır.</p>
<pre><code>II.   Zorla Çalıştırma Yasağı
</code></pre>
<p style="margin: 1em 0; font-size: 16pt; text-align: left;">Madde 18:</p>
<p style="margin: 1em 0; font-size: 16pt; text-align: left;">Hiç kimse zorla çalıştırılamaz. Angarya yasaktır.</p>
<p style="margin: 1em 0; font-size: 16pt; text-align: left;">Şekil ve şartları kanunla düzenlenmek üzere hükümlülük veya tutukluluk süreleri içindeki çalıştırmalar; olağanüstü hallerde vatandaşlardan istenecek hizmetler; ülke ihtiyaçlarının zorunlu kılındığı alanlarda öngörülen vatandaşlık ödevi niteliğindeki beden ve fikir çalıştırmaları, zorla çalıştırma sayılmaz.</p>
<pre><code>III.   Kişi Hürriyeti ve Güvenliği
</code></pre>
<p style="margin: 1em 0; font-size: 16pt; text-align: left;">Madde 19:</p>
<p style="margin: 1em 0; font-size: 16pt; text-align: left;">Herkes, kişi hürriyeti ve güvenliğine sahiptir.</p>
<p style="margin: 1em 0; font-size: 16pt; text-align: left;">Mahkemelerce verilmiş hürriyeti kısıtlayıcı cezaların ve güvenlik tedbirlerinin yerine getirilmesi; bir mahkeme kararının veya kanunda öngörülen bir yükümlülüğün gereği olarak ilgilinin yakalanması veya tutuklanması; bir küçüğün gözetim altında ıslahı veya yetkili merci önüne çıkarılması için verilen bir kararın yerine getirilmesi; toplum içinde tehlike teşkil eden bir akıl hastası, uyuşturucu madde veya alkol tutkunu, bir serseri veya hastalık yayabilecek bir kişinin bir müessesede tedavi, eğitim veya ıslahı için kanunda belirtilen esaslara uygun olarak alınan tedbirlerin yerine getirilmesi; usulüne aykırı şekilde ülkeye girmek isteyen veya giren, ya da hakkında sınır dışı etme yahut geri verme kararı verilen kişinin yakalanması veya tutuklanması; halleri dışında hürriyetinden yoksun bırakılamaz.</p>
<p style="margin: 1em 0; font-size: 16pt; text-align: left;">Suçluluğu hakkında kuvvetli belirti bulunan kişiler, ancak kaçmalarını, delillerin yok edilmesinin veya değiştirilmesini önlemek maksadıyla veya bunlar gibi tutuklamayı zorunlu kılan ve kanunda gösterilen diğer hallerde yargıç kararıyla tutuklanabilir. Yargıç kararı olmadan yakalama, ancak suçüstü halinde veya gecikmesinde sakınca bulunan hallerde yapılabilir; bunun şartlarını kanun gösterir.</p>
<p style="margin: 1em 0; font-size: 16pt; text-align: left;">Yakalanan veya tutuklanan kişilere, yakalama veya tutuklama sebepleri ve haklarındaki iddialar herhalde yazılı ve bunun hemen mümkün olmaması halinde sözlü olarak derhal, toplu suçlarda en geç yargıç huzuruna çıkarılıncaya kadar bildirilir.</p>
<p style="margin: 1em 0; font-size: 16pt; text-align: left;">Yakalanan veya tutuklanan kişi, tutulma yerine en yakın mahkemeye gönderilmesi için gerekli süre hariç en geç kırksekiz saat toplu olarak işlenen suçlarda en çok dört gün içinde yargıç önüne çıkarılır. Kimse bu süreler geçtikten sonra yargıç kararı olmaksızın hürriyetinden yoksun bırakılamaz. Bu süreler olağanüstü hal ve savaş hallerinde uzatılabilir.<br/>
 Kişinin yakalandığı veya tutuklandığı, yakınlarına derhal bildirilir.</p>
<p style="margin: 1em 0; font-size: 16pt; text-align: left;">Tutuklanan kişilerin, makul süre içinde yargılanmayı ve soruşturma veya kovuşturma sırasında serbest bırakılmayı isteme hakları vardır. Serbest bırakılma ilgilinin yargılama süresince duruşmada hazır bulunmasını veya hükmün yerine getirilmesini sağlamak için güvenceye bağlanabilir.</p>
<p style="margin: 1em 0; font-size: 16pt; text-align: left;">Her ne sebeple olursa olsun, hürriyeti kısıtlanan kişi, kısa sürede durumu hakkında karar verilmesini ve bu kısıtlamanın kanuna aykırılığı halinde hemen serbest bırakılmasını sağlamak amacıyla yetkili bir yargı merciine başvurma hakkına sahiptir.</p>
<p style="margin: 1em 0; font-size: 16pt; text-align: left;">Bu esaslar dışında bir işleme tabi tutulan kişilerin uğradıkları zarar, tazminat hukukun genel prensiplerine göre, Devletçe ödenir.</p>
<p style="margin: 1em 0; font-size: 16pt; text-align: left;">Herhangi bir suç işlememiş ve kanunda öngörülen yetkinlik şartlarını sağlayan her vatandaş, meşru müdafaa, kişisel ve ailesinin güvenliğini temin etmek amacıyla, kanunda belirlenen usul ve esaslara uygun olarak silah bulundurma ve taşıma hakkına sahiptir.</p>
<pre><code>IV.   Özel Hayatın Gizliliği ve Korunması  

               A.   Özel Hayatın Gizliliği
</code></pre>
<p style="margin: 1em 0; font-size: 16pt; text-align: left;">Madde 20:</p>
<p style="margin: 1em 0; font-size: 16pt; text-align: left;">Herkes, özel hayatına ve aile hayatına saygı gösterilmesini isteme hakkına sahiptir. Özel hayatın ve aile hayatının gizliliğine dokunulamaz.</p>
<p style="margin: 1em 0; font-size: 16pt; text-align: left;">Milli güvenlik, kamu düzeni, suç işlenmesinin önlenmesi, genel sağlık ve genel ahlakın korunması veya başkalarının hak ve özgürlüklerinin korunması sebeplerinden biri veya birkaçına bağlı olarak, usulüne göre verilmiş yargıç kararı olmadıkça; yine bu sebeplere bağlı olarak gecikmesinde sakınca bulunan hallerde de kanunla yetkili kılınmış merciin yazılı emri bulunmadıkça; kimsenin üstü, özel kağıtları ve eşyası aranamaz ve bunlara el konulamaz. Yetkili merciin kararı yirmidört saat içinde görevli yargıçın onayına sunulur. Yargıç, kararını el koymadan itibaren kırksekiz saat içinde açıklar; aksi halde, el koyma kendiliğinden kalkar.</p>
<p style="margin: 1em 0; font-size: 16pt; text-align: left;">Herkes, kendisiyle ilgili kişisel verilerin korunmasını isteme hakkına sahiptir. Bu hak; kişinin kendisiyle ilgili kişisel veriler hakkında bilgilendirme, bu verilere erişme, bunların düzeltilmesini veya silinmesinin talep etme ve amaçları doğrultusunda kullanılıp kullanılmadığını öğrenmeyi kapsar. Kişisel veriler, ancak kanunda öngörülen hallerde veya kişinin açık rızasıyla işlenebilir. Kişisel verilerin korunmasına ilişkin esas ve usuller kanunla düzenlenir.</p>
<pre><code>               B.   Konut Dokunulmazlığı ve Savunma Hakkı
</code></pre>
<p style="margin: 1em 0; font-size: 16pt; text-align: left;">Madde 21:</p>
<p style="margin: 1em 0; font-size: 16pt; text-align: left;">Kimsenin konutuna dokunulamaz.</p>
<p style="margin: 1em 0; font-size: 16pt; text-align: left;">Milli güvenlik, kamu düzeni, suç işlenmesinin önlenmesi, genel sağlık ve genel ahlakın korunması veya başkalarının hak ve özgürlüklerinin korunması sebeplerinden biri veya birkaçına bağlı olarak usulüne göre verilmiş yargıç kararı olmadıkça; yine bu sebeplere bağlı olarak gecikmesinde sakınca bulunan hallerde de kanunla yetkili kılınmış merciin yazılı emri bulunmadıkça; kimsenin konutuna girilemez, arama yapılamaz ve buradaki eşyaya el konulamaz. Yetkili merciin kararı yirmidört saat içinde görevli yargıçın onayına sunulur. Yargıç, kararını el koymadan itibaren kırksekiz saat içinde açıklar; aksi halde el koyma kendiliğinden kalkar.</p>
<p style="margin: 1em 0; font-size: 16pt; text-align: left;">Konut veya özel mülk, sahibinin veya haklı zilyedin rızası olmaksızın işgal edilemez. Bu durumda malik veya haklı zilyet; kendisine, ailesine veya mal varlığına yönelen açık ve yakın tehlikeyi bertaraf etmek amacıyla ölümcül güç de dahil olmak üzere zorunlu ve orantılı savunma tedbirlerini alma hakkına sahiptir.</p>
<p style="margin: 1em 0; font-size: 16pt; text-align: left;">Konutta yapılan meşru savunma eylemleri, hukuka uygunluk karinesi altında değerlendirilir. Bu çerçevede, savunma ölçüsüz veya açık şekilde saldırı amacına yönelmişse, genel hükümler uyarınca cezai ve hukuki sorumluluk doğar.</p>
<p style="margin: 1em 0; font-size: 16pt; text-align: left;">Devlet, konut dokunulmazlığını koruyucu ve bireylerin mülklerini savunma haklarını teminat altında alacak düzenlemeleri yapmakla yükümlüdür.</p>
<pre><code>               C.   Haberleşme Hürriyeti
</code></pre>
<p style="margin: 1em 0; font-size: 16pt; text-align: left;">Madde 22:</p>
<p style="margin: 1em 0; font-size: 16pt; text-align: left;">Herkes, haberleşme hürriyetine sahiptir. Haberleşmenin gizliliği esastır ve bu hak, ancak bu maddede belirtilen istisnai hallerde sınırlanabilir.</p>
<p style="margin: 1em 0; font-size: 16pt; text-align: left;">Haberleşme hürriyeti, yalnızca somut ve ciddi bir suçun işlenmesinin önlenmesi, milli güvenliğe yönelik açık ve mevcut bir tehdidin ortadan kaldırılması, kamu sağlığına yönelik acil ve belgelenmiş bir tehlikenin önlenmesi. Hallerinde ve kanunda öngörülen usullere uygun olarak kısıtlanabilir.</p>
<p style="margin: 1em 0; font-size: 16pt; text-align: left;">Haberleşmenin engellenmesi veya gizliliğine müdahale edilmesi, ancak yetkili mahkemelerce verilmiş bir kararla mümkündür. Mahkeme kararı, müdahalenin zorunlu olduğu ve orantılılık ilkesine uygunluğunu açıkça gerekçelendirmelidir.</p>
<p style="margin: 1em 0; font-size: 16pt; text-align: left;">Gecikmesinde sakınca bulunan hallerde, kanunla yetki verilmiş merci, yazılı bir emir ile geçici müdahalede bulunabilir. Bu hallerde kararın verildiği andan itibaren yirmidört saat içinde yetkili yargıçın onayına sunulur. Yargıç, kararını kırksekiz saat içinde açıklar; aksi halde emir kendiliğinden hükümsüz kalır.</p>
<p style="margin: 1em 0; font-size: 16pt; text-align: left;">Haberleşme hürriyetine yapılan müdahaleler, şeffaflık ve hesap verebilirlik ilkeleri çerçevesinde yargısal denetime tabidir. Müdahaleden etkilenen kişiler, müdahalenin sebepleri ve kapsamı hakkında bilgilendirilir; bu bilgi, ancak suç soruşturmasının etkinliğini tehlikeye atacak hallerde ve geçici süreyle gizli tutulabilir.</p>
<p style="margin: 1em 0; font-size: 16pt; text-align: left;">Bu maddenin uygulanmasına ilişkin istisnalar ve kamu kurum ve kuruluşlarının yetkileri, kanunla açıkça düzenlenir. Bu yetkiler, keyfi uygulamalara karşı yargısal denetim altında tutulur.</p>
<pre><code>V.   Yerleşme ve Seyahat Hürriyeti
</code></pre>
<p style="margin: 1em 0; font-size: 16pt; text-align: left;">Madde 23:</p>
<p style="margin: 1em 0; font-size: 16pt; text-align: left;">Herkes, yerleşme ve seyahat hürriyetine sahiptir.</p>
<p style="margin: 1em 0; font-size: 16pt; text-align: left;">Yerleşme hürriyeti, sosyal, ekonomik, sağlıklı ve düzenli kentleşmeyi sağlamak amacıyla, her ilçe beşbin kişi bölü kilometrekare yoğunluğunu aşmayacak şekilde sınırlanır. Şehirdeki inşa yoğunluğu yüzde yetmişi, kırsal alanlardaki inşa yoğunluğu ise yüzde elliyi geçemez.   </p>
<p style="margin: 1em 0; font-size: 16pt; text-align: left;">Vatandaşın yurt dışına çıkma hürriyeti, ancak suç soruşturması veya kovuşturması sebebiyle yargıç kararına bağlı olarak sınırlanabilir.</p>
<p style="margin: 1em 0; font-size: 16pt; text-align: left;">Vatandaş sınır dışı edilemez ve yurda girme hakkından yoksun bırakılamaz.</p>
<pre><code>VI.   Din ve Vicdan Hürriyeti
</code></pre>
<p style="margin: 1em 0; font-size: 16pt; text-align: left;">Madde 24:</p>
<p style="margin: 1em 0; font-size: 16pt; text-align: left;">Herkes; vicdan, dini inanç ve kanaat hürriyetine sahiptir.</p>
<p style="margin: 1em 0; font-size: 16pt; text-align: left;">Ondörtüncü madde hükümlerine aykırı olmamak şartıyla ibadet, dini ayin ve törenler serbesttir.</p>
<p style="margin: 1em 0; font-size: 16pt; text-align: left;">Kimse, ibadet, dini ayin ve törenlere katılmaya, dini inanç ve kanaatlarını açıklamaya zorlanamaz. Kimse, dini inanç ve kanaatlarından dolayı kınanamaz.</p>
<p style="margin: 1em 0; font-size: 16pt; text-align: left;">Din ve ahlak eğitimi ve öğretimi yalnızca Devletin gözetimi ve denetimi altında yapılabilir. Din kültürü ve ahlak öğretimi ilk ve ortaöğretim kurumlarında okutulması zorunlu dersler arasında yer alır. Bunun dışındaki din eğitim ve öğretimi ancak, kişilerin kendi isteğine, küçüklerin de kanuni temsilcisinin talebine bağlıdır.</p>
<p style="margin: 1em 0; font-size: 16pt; text-align: left;">Kimse, Devletin sosyal, ekonomik, siyasi veya hukuki temel düzenini kısmen de olsa, din kurallarına dayandırma veya siyasi veya kişisel çıkar yahut nüfuz sağlama amacıyla her ne suretle olursa olsun, dini veya din duygularını yahut dince kutsal sayılan şeyleri istismar edemez ve kötüye kullanamaz.</p>
<p style="margin: 1em 0; font-size: 16pt; text-align: left;">Tarikatlar, zaviyeler, cemaatler ve benzeri inanca dayalı hiyerarşik yapılanmaların kurulması, örgütlenmesi, faaliyette bulunması ve yayılması yasaktır. Bu tür yapılar kamu düzenine, birey hak ve özgürlüklerine, laiklik ilkesine ve anayasal düzene aykırıdır. Bu yapılara üye olunamaz, bunlar adına faaliyet yürütülemez, bu yapılara kamu kaynağı aktarılamaz ve kamu hizmeti gördürülemez.</p>
<p style="margin: 1em 0; font-size: 16pt; text-align: left;">İnanç ve ibadet özgürlüğü, bu yasağı ihlal edecek şekilde kullanılamaz.</p>
<p style="margin: 1em 0; font-size: 16pt; text-align: left;">Yasağa aykırı her türlü yapı ve faaliyet, yetkili yargı mercilerince kapatılır, sorumluları hakkında gerekli işlemler uygulanır.</p>
<pre><code>VII.   Düşünce ve Kanaat Hürriyeti
</code></pre>
<p style="margin: 1em 0; font-size: 16pt; text-align: left;">Madde 25:</p>
<p style="margin: 1em 0; font-size: 16pt; text-align: left;">Herkes, düşünce ve kanaat hürriyetine sahiptir.</p>
<p style="margin: 1em 0; font-size: 16pt; text-align: left;">Her ne sebeple ve amaçla olursa olsun kimse, düşünce ve kanaatlerini açıklamaya zorlanamaz; düşünce ve kanaatleri sebebiyle kınanamaz ve suçlanamaz.</p>
<p style="margin: 1em 0; font-size: 16pt; text-align: left;">Anayasanın temel esaslarını, özellikle ilk dört maddesini, cebir ve şiddet yoluyla ortadan kaldırmaya veya değiştirmeye yönelik düşünce açıklamaları ifade özgürlüğü kapsamında değerlendirilmez.</p>
<pre><code>VIII.   Düşünceyi Açıklama ve Yayma Hürriyeti
</code></pre>
<p style="margin: 1em 0; font-size: 16pt; text-align: left;">Madde 26:</p>
<p style="margin: 1em 0; font-size: 16pt; text-align: left;">Herkes, düşünce ve kanaatlerini söz, yazı, resim veya başka yollarla tek başına veya toplu olarak açıklama ve yayma hakkına sahiptir. Bu hürriyet resmi makamların müdahalesi olmaksızın haber veya fikir almak ya da vermek serbestliğini kapsar. Bu fıkra hükmü; radyo televizyon, sinema veya benzeri yollarla yapılan yayımların denetim sistemine bağlanmasına engel değildir.</p>
<p style="margin: 1em 0; font-size: 16pt; text-align: left;">Bu hürriyetin kullanılması, milli güvenlik, kamu düzeni, kamu güvenliği, Cumhuriyetin temel nitelikleri ve Devletin ülkesi ve milleti ile bölünmez bütünlüğünün korunması, suçların önlenmesi, suçluların cezalandırılması, Devlet sırrı olarak usulünce belirtilmiş bilgilerin açıklanmaması, başkalarının şöhret veya haklarının, özel ve aile hayatlarının yahut kanunun öngördüğü meslek sırlarının korunması veya yargılama görevinin gereğine uygun olarak yerine getirilmesi amaçlarıyla sınırlanabilir.</p>
<p style="margin: 1em 0; font-size: 16pt; text-align: left;">Haber ve düşünceleri yayma araçlarının kullanılmasına ilişkin düzenleyici hükümler, bunların yayımını engellememek kaydıyla, düşünceyi açıklama ve yayma hürriyetinin sınırlanması sayılmaz.</p>
<p style="margin: 1em 0; font-size: 16pt; text-align: left;">Düşünceyi açıklama ve yayma hürriyetinin kullanılmasında uygulanacak şekil, şart ve usuller kanunla düzenlenir.</p>
<pre><code>IX.   Bilim ve Sanat Hürriyeti
</code></pre>
<p style="margin: 1em 0; font-size: 16pt; text-align: left;">Madde 27:</p>
<p style="margin: 1em 0; font-size: 16pt; text-align: left;">Herkes, bilim ve sanatı serbestçe öğrenme ve öğretme, açıklama, yayma ve bu alanlarda her türlü araştırma hakkına sahiptir.</p>
<p style="margin: 1em 0; font-size: 16pt; text-align: left;">Yayma hakkı, Anayasanın birinci, ikinci ve üçüncü maddeleri hükümlerinin değiştirilmesini sağlamak amacıyla kullanılamaz.</p>
<p style="margin: 1em 0; font-size: 16pt; text-align: left;">Bu madde hükmü yabancı yayınların ülkeye girmesi ve dağıtımının bu maddeye aykırı olamayacak şekilde kanunla düzenlenmesine engel değildir.</p>
<pre><code>X.   Basın ve Yayımla İlgili Hükümler

               A.   Basın Hürriyeti
</code></pre>
<p style="margin: 1em 0; font-size: 16pt; text-align: left;">Madde 28:</p>
<p style="margin: 1em 0; font-size: 16pt; text-align: left;">Basın hürdür, sansür edilemez. Basımevi kurmak izin alma ve mali teminat yatırma şartına bağlanamaz.</p>
<p style="margin: 1em 0; font-size: 16pt; text-align: left;">Devlet, basın ve haber alma hürriyetini sağlayacak tedbirler alır.</p>
<p style="margin: 1em 0; font-size: 16pt; text-align: left;">Basın hürriyetinin sınırlanmasında, Anayasanın yirmialtı ve yirmiyedinci maddeleri hükümleri uygulanır.</p>
<p style="margin: 1em 0; font-size: 16pt; text-align: left;">Devletin iç ve dış güvenliğini, ülkesi ve milletiyle bölünmez bütünlüğünü tehdit eden veya suç işlemeye ya da ayaklanma veya isyana teşvik eder nitelikte olan veya Devlete ait gizli bilgilere ilişkin bulunan her türlü haber veya yazıyı, yazanlar veya bastıranlar veya aynı amaçla, basanlar, başkasına verenler, bu suçlara ait kanun hükümleri uyarınca sorumludur. Tedbir yolu ile dağıtım yargıç kararıyla; gecikmesinde sakınca bulunan hallerde de kanunun açıkça yetkili kıldığı merciin emriyle önlenebilir. Dağıtımı önleyen yetkili merci, bu kararını en geç yirmidört saat içinde yetkili yargıça bildirir. Yetkili yargıç bu kararı en geç kırksekiz saat içinde onaylamazsa, dağıtımı önleme kararı hükümsüz sayılır.</p>
<p style="margin: 1em 0; font-size: 16pt; text-align: left;">Yargılama görevinin amacına uygun olarak yerine getirilmesi için, kanunla belirtilecek sınırlar içinde, yargıç tarafından verilen kararlar saklı kalmak üzere, olaylar hakkında yayım yasağı konamaz.</p>
<p style="margin: 1em 0; font-size: 16pt; text-align: left;">Süreli veya süresiz yayınlar, kanunun gösterdiği suçların soruşturma veya kovuşturmasına geçilmiş olması hallerinde yargıç kararıyla; Devletin ülkesi ve milletiyle bölünmez bütünlüğünün, milli güvenliğin, genel ahlakın korunması ve suçların önlenmesi bakımından gecikmesinde sakınca bulunan hallerde de kanunun açıkça yetkili kıldığı merciin emriyle toplatılabilir. Toplatma kararı veren yetkili merci, bu kararını en geç yirmidört saat içinde yetkili yargıça bildirir; yargıç bu kararı en geç kırksekiz saat içinde onaylamazsa, kararı hükümsüz sayılır.<br/>
 Süreli veya süresiz yayınların suç soruşturma veya kovuşturması sebebiyle zapt ve müsaderesinde genel hükümler uygulanır.</p>
<p style="margin: 1em 0; font-size: 16pt; text-align: left;">Türkiye’ de yayımlanan süreli yayınlar, Devletin ülkesi ve milletiyle bölünmez bütünlüğüne, Cumhuriyetin temel ilkelerine, milli güvenliğe ve genel ahlaka aykırı yayımlardan mahkum olma olma halinde, mahkeme kararıyla geçici olarak kapatılabilir. Kapatılan süreli yayının açıkça devamı niteliğini taşıyan her türlü yayın yasaktır; bunlar yargıç kararıyla toplatılır.</p>
<pre><code>               B.   Süreli ve Süresiz Yayın Hakkı
</code></pre>
<p style="margin: 1em 0; font-size: 16pt; text-align: left;">Madde 29:</p>
<p style="margin: 1em 0; font-size: 16pt; text-align: left;">Süreli veya süresiz yayın önceden izin alma ve mali teminat yatırma şartına bağlanamaz.</p>
<p style="margin: 1em 0; font-size: 16pt; text-align: left;">Süreli yayın çıkarabilmek için kanunun gösterdiği bilgi ve belgelerin, kanunda belirtilen yetkili mercie verilmesi yeterlidir. Bu bilgi ve belgelerin kanuna aykırılığının tespiti halinde yetkili merci, yayının durdurulması için mahkemeye başvurur.</p>
<p style="margin: 1em 0; font-size: 16pt; text-align: left;">Süreli yayınların çıkarılması, yayım şartları, mali kaynakları ve gazetecilik mesleği ile ilgili esaslar kanunla düzenlenir. Kanun, haber, düşünce ve kanaatlerin serbestçe yayımlanmasını engelleyici veya zorlaştırıcı siyasal, ekonomik, mali ve teknik şartlar koyamaz.</p>
<p style="margin: 1em 0; font-size: 16pt; text-align: left;">Süreli yayınlar, Devletin ve diğer kamu tüzelkişilerinin veya bunlara bağlı kurumların araç ve imkanlarından eşitlik esasına göre yararlanır.</p>
<pre><code>               C.   Basın Araçlarının Korunması
</code></pre>
<p style="margin: 1em 0; font-size: 16pt; text-align: left;">Madde 30:</p>
<p style="margin: 1em 0; font-size: 16pt; text-align: left;">Kanuna uygun şekilde basın işletmesi olarak kurulan basımevi ve eklentileri ile basın araçları, suç aleti olduğu gerekçesiyle zapt ve müsadere edilemez veya işletilmekten alıkonulamaz.</p>
<pre><code>               D.   Kamu Tüzel Kişilerinin Elindeki Basın Dışı Kitle Haberleşme Araçlarından Yararlanma Hakkı
</code></pre>
<p style="margin: 1em 0; font-size: 16pt; text-align: left;">Madde 31:</p>
<p style="margin: 1em 0; font-size: 16pt; text-align: left;">Kişiler, kamu tüzelkişilerinin elindeki basın dışı kitle haberleşme ve yayım araçlarından yararlanma hakkına sahiptir. Bu yararlanmanın şartları ve usulleri kanunla düzenlenir.</p>
<p style="margin: 1em 0; font-size: 16pt; text-align: left;">Kanun, milli güvenlik, kamu düzeni, genel ahlak ve sağlığın korunması sebepleri dışında, halkın bu araçlarla haber almasını, düşünce ve kanaatlere ulaşmasını ve kamuoyununun serbestçe oluşmasını engelleyici kayıtlar koyamaz.</p>
<pre><code>               E.   Düzeltme ve Cevap Hakkı
</code></pre>
<p style="margin: 1em 0; font-size: 16pt; text-align: left;">Madde 32:</p>
<p style="margin: 1em 0; font-size: 16pt; text-align: left;">Düzeltme ve cevap hakkı, ancak kişilerin haysiyet ve şereflerine dokunulması veya kendileriyle ilgili gerçeğe aykırı yayınlar yapılması hallerinde tanınır ve kanunla düzenlenir.</p>
<p style="margin: 1em 0; font-size: 16pt; text-align: left;">Düzeltme ve cevap yayınlanmazsa, yayımlanmasının gerekip gerekmediğine yargıç tarafından ilgili müracaat tarihinden itibaren en geç yedi gün içerisinde karar verilir.</p>
<pre><code>I.   Toplantı Hak ve Hürriyetleri

               A.   Dernek Kurma Hürriyeti
</code></pre>
<p style="margin: 1em 0; font-size: 16pt; text-align: left;">Madde 33:</p>
<p style="margin: 1em 0; font-size: 16pt; text-align: left;">Herkes, önceden izin almaksızın dernek kurma ve bunlara üye olma ya da üyelikten çıkma hürriyetine sahiptir.</p>
<p style="margin: 1em 0; font-size: 16pt; text-align: left;">Hiç kimse bir derneğe üye olmaya ve dernekte üye kalmaya zorlanamaz.</p>
<p style="margin: 1em 0; font-size: 16pt; text-align: left;">Dernek kurma hürriyeti ancak, milli güvenlik, kamu düzeni, suç işlenmesinin önlenmesi, genel sağlık ve genel ahlak ile başkalarının hürriyetlerinin korunması sebepleriyle ve kanunla sınırlanabilir.</p>
<p style="margin: 1em 0; font-size: 16pt; text-align: left;">Dernek kurma hürriyetinin kullanılmasında uygulanacak şekil, şart ve usuller kanunda gösterilir.</p>
<p style="margin: 1em 0; font-size: 16pt; text-align: left;">Dernekler, kanunun öngördüğü hallerde yargıç kararıyla kapatılabilir veya faaliyetten alıkonulabilir. Ancak, milli güvenliğin, kamu düzeninin, suç işlenmesini veya suçun devamını önlemenin yahut yakalamanın gerektirdiği hallerde gecikmede sakınca varsa, kanunla bir merci, derneği faaliyetten men ile yetkilendirilebilir. Bu merciin kararı, yirmidört saat içinde görevli yargıçın onayına sunulur. Yargıç, kararını kırksekiz saat içinde açıklar; aksi halde, bu karar kendiliğinden yürürlükten kalkar.</p>
<p style="margin: 1em 0; font-size: 16pt; text-align: left;">Birinci fıkra hükmü, Silahlı Kuvvetler ve kolluk kuvvetleri mensuplarına ve görevlerinin gerektirdiği ölçüde Devlet memurlarına kanunla sınırlamalar getirilmesine engel değildir.</p>
<p style="margin: 1em 0; font-size: 16pt; text-align: left;">Bu madde hükümleri vakıflarla ilgili olarak da uygulanır.</p>
<pre><code>               B.   Toplantı ve Gösteri Yürüyüşü Düzenleme Hakkı
</code></pre>
<p style="margin: 1em 0; font-size: 16pt; text-align: left;">Madde 34:</p>
<p style="margin: 1em 0; font-size: 16pt; text-align: left;">Herkes, önceden izin almadan, silahsız ve saldırısız toplantı ve gösteri yürüyüşü düzenleme hakkına sahiptir.</p>
<p style="margin: 1em 0; font-size: 16pt; text-align: left;">Toplantı ve gösteri yürüyüşü hakkı ancak, toplantı veya gösteri yürüyüşünün Anayasanın birinci, ikinci ve üçüncü maddeleri hükümlerinin değiştirilmesi amacı taşıması hallerinde engellenir.</p>
<p style="margin: 1em 0; font-size: 16pt; text-align: left;">Milli güvenlik, kamu düzeni, suç işlenmesinin önlenmesi, genel sağlığın ve genel ahlakın veya başkalarının hak ve özgürlüklerinin korunması amacıyla toplantı ve gösteri yürüyüşleri ertelemek şartı ile kanunla sınırlanabilir.</p>
<p style="margin: 1em 0; font-size: 16pt; text-align: left;">Toplantı ve gösteri yürüyüşü düzenleme hakkının kullanılmasında uygulanacak şekil, şart ve usuller kanunda gösterilir.</p>
<p style="margin: 1em 0; font-size: 16pt; text-align: left;">Devlet, toplantı ve gösteri yürüyüşünün güven ve huzur içinde yapılmasından sorumludur.</p>
<pre><code>XII.   Mülkiyet Hakkı
</code></pre>
<p style="margin: 1em 0; font-size: 16pt; text-align: left;">Madde 35:</p>
<p style="margin: 1em 0; font-size: 16pt; text-align: left;">Her Türk vatandaşı, mülkiyet ve miras haklarına sahiptir.</p>
<p style="margin: 1em 0; font-size: 16pt; text-align: left;">Yabancı uyruklu gerçek ve tüzel kişiler, Türkiye Cumhuriyeti sınırları içinde taşınmaz mülkiyeti edinemez; ancak kanunda belirtilen şartlara uygun olmak kaydıyla en fazla elli yılı aşmamak üzere kira veya sınırlı ayni haklar yoluyla taşınmaz kullanma hakkına sahip olabilir.</p>
<p style="margin: 1em 0; font-size: 16pt; text-align: left;">Bu haklar, ancak kamu yararı amacıyla, kanunla sınırlanabilir.</p>
<p style="margin: 1em 0; font-size: 16pt; text-align: left;">Mülkiyet hakkının kullanılması toplum yararına aykırı olamaz.</p>
<pre><code>XIII.   Hakların Korunması ile İlgili Hükümler

               A.   Hak Arama Hürriyeti
</code></pre>
<p style="margin: 1em 0; font-size: 16pt; text-align: left;">Madde 36:</p>
<p style="margin: 1em 0; font-size: 16pt; text-align: left;">Herkes, meşru vasıta ve yollardan faydalanmak suretiyle yargı merciileri önünde davacı veya davalı olarak iddia ve savunma ile adil yargılanma hakkına sahiptir.</p>
<p style="margin: 1em 0; font-size: 16pt; text-align: left;">Hiçbir mahkeme, görev ve yetkisi içindeki davaya bakmaktan kaçınamaz.</p>
<pre><code>               B.   Kanuni Yargıç Güvencesi
</code></pre>
<p style="margin: 1em 0; font-size: 16pt; text-align: left;">Madde 37:</p>
<p style="margin: 1em 0; font-size: 16pt; text-align: left;">Hiç kimse kanunen tabi olduğu mahkemeden başka bir merci önüne çıkarılamaz.</p>
<p style="margin: 1em 0; font-size: 16pt; text-align: left;">Bir kimseyi kanunen tabi olduğu mahkemeden başka bir merci önüne çıkarma sonucunu doğuran yargı yetkisine sahip olağanüstü merciler kurulamaz.</p>
<pre><code>               C.   Suç ve Cezalara İlişkin Esaslar
</code></pre>
<p style="margin: 1em 0; font-size: 16pt; text-align: left;">Madde 38:</p>
<p style="margin: 1em 0; font-size: 16pt; text-align: left;">Cezalar, işlenen fiile uygun olmak kaydıyla; bireyleri suç işlemekten caydırmayı ve işlediği suçtan dolayı ıslahını hedef alır.</p>
<p style="margin: 1em 0; font-size: 16pt; text-align: left;">Ceza hukukunun amacı, hem adaleti sağlamak hem de bireylerin ıslahını temin ederek toplum düzenini korumaktır.</p>
<p style="margin: 1em 0; font-size: 16pt; text-align: left;">Kimse, işlendiği zaman yürürlükte bulunan kanunun suç sayılmadığı bir fiilden dolayı cezalandırılamaz; kimseye suçu işlediği zaman kanunda o suç için konulmuş olan cezadan daha ağır bir ceza verilemez.</p>
<p style="margin: 1em 0; font-size: 16pt; text-align: left;">Suç ve cezanın zaman aşımına uğraması kabul edilmez.</p>
<p style="margin: 1em 0; font-size: 16pt; text-align: left;">Hiç kimse, kurum veya organ, mahkemeler tarafından verilmiş, kesinleşmiş hüküm hakkında af, ceza indirimi veya infaz süresini değiştirme yetkisine sahip olamaz.</p>
<p style="margin: 1em 0; font-size: 16pt; text-align: left;">Ceza ve ceza yerine geçen güvenlik tedbirleri ancak kanunla konulur.</p>
<p style="margin: 1em 0; font-size: 16pt; text-align: left;">Suçluluğu hükmen sabit oluncaya kadar, kimse suçlu sayılamaz.</p>
<p style="margin: 1em 0; font-size: 16pt; text-align: left;">Hiç kimse kendisini ve kanunda gösterilen yakınlarını suçlayan bir beyanda bulunmaya veya bu yolda delil göstermeye zorlanamaz.</p>
<p style="margin: 1em 0; font-size: 16pt; text-align: left;">Kanuna aykırı olarak elde edilmiş bulgular, delil olarak kabul edilemez.</p>
<p style="margin: 1em 0; font-size: 16pt; text-align: left;">Ceza sorumluluğu şahsidir.</p>
<p style="margin: 1em 0; font-size: 16pt; text-align: left;">Hiç kimse, yalnızca sözleşmeden doğan bir yükümlülüğü yerine getirmemesinden dolayı özgürlüğünden alıkonulamaz.</p>
<p style="margin: 1em 0; font-size: 16pt; text-align: left;">Ölüm cezası ve genel müsadere cezası verilemez.</p>
<p style="margin: 1em 0; font-size: 16pt; text-align: left;">İdare, kişi hürriyetinin kısıtlanması sonucunu doğuran bir müeyyide uygulayamaz. Silahlı Kuvvetlerin iç düzeni bakımından bu hükme kanunla istisnalar getirilebilir.</p>
<p style="margin: 1em 0; font-size: 16pt; text-align: left;">Uluslararası Ceza Divanına taraf olmanın gerektirdiği yükümlülükler hariç olmak üzere vatandaş, suç sebebiyle yabancı bir ülkeye verilemez.</p>
<pre><code>XIV.   İspat Hakkı
</code></pre>
<p style="margin: 1em 0; font-size: 16pt; text-align: left;">Madde 39:</p>
<p style="margin: 1em 0; font-size: 16pt; text-align: left;">Kamu görev ve hizmetinde bulunanlara karşı, bu görev ve hizmetin yerine getirilmesiyle ilgili olarak yapılan isnatlardan dolayı açılan hakaret davalarında, sanık, isnadın doğruluğunu ispat hakkına sahiptir. Bunun dışındaki hallerde ispat isteminin kabulü, ancak isnat olunan fiilin doğru olup olmadığının anlaşılmasında kamu yararı bulunmasına veya şikayetçinin ispata razı olmasına bağlıdır.</p>
<pre><code>XV.   Temel Hak ve Hürriyetlerin Korunması
</code></pre>
<p style="margin: 1em 0; font-size: 16pt; text-align: left;">Madde 40:</p>
<p style="margin: 1em 0; font-size: 16pt; text-align: left;">Anayasa ile tanınmış hak ve hürriyetleri ihlal edilen herkes, yetkili makama geciktirilmeden başvurma imkanının sağlanmasını isteme hakkına sahiptir.</p>
<p style="margin: 1em 0; font-size: 16pt; text-align: left;">Devlet, işlemlerinde, ilgili kişilerin hangi kanun yolları ve mercilere başvuracağını ve sürelerini belirtmez zorundadır.</p>
<p style="margin: 1em 0; font-size: 16pt; text-align: left;">Kişinin, resmi görevliler tarafından vaki haksız işlemler sonucu uğradığı zarar da, kanuna göre, Devletçe tazmin edilir. Devletin sorumlu olan ilgili görevliye rücu hakkı saklıdır.</p>
<pre><code>XVI.   Doğal Tarım ve Hayvancılık Hakkı
</code></pre>
<p style="margin: 1em 0; font-size: 16pt; text-align: left;">Madde 41:</p>
<p style="margin: 1em 0; font-size: 16pt; text-align: left;">Her vatandaş, genetik yapısı korunmuş, kimyasal müdahaleye uğramamış tarım ve hayvancılık ürünlerine erişme hakkına sahiptir.</p>
<p style="margin: 1em 0; font-size: 16pt; text-align: left;">Tarımsal üretimde; yalnızca ata tohumlar ve doğal melez tohumlar kullanılabilir. Genetiği değiştirilmiş tohumlar, sentetik hibrit tohumlar, üretim hakkı kısıtlı veya patentli tohumlar ile bu nitelikteki girdilerin üretimi, ithali, ticareti ve ekimi yasaktır.</p>
<p style="margin: 1em 0; font-size: 16pt; text-align: left;">Hayvansal üretimde; hayvanların doğal ortamlarında, merada otlatılması, genetik müdahaleye uğramamış ırkların kullanılması, genetiği değiştirilmemiş organizma içeren yemlerle beslenmesi ve büyüme hormonlarıyla müdahale edilmemesi esastır. Antibiyotik kullanımı yalnızca tedavi amaçlı ve denetim altında yapılabilir.  </p>
<p style="margin: 1em 0; font-size: 16pt; text-align: left;">Devlet; doğal tarım ve hayvancılığı korumak, teşvik etmek ve bu ürünlere erişimi güvence altına almakla yükümlüdür. Kamu kurumları, gıda temininde bu ilkelere uygun ürünlere öncelik verir.</p>
<p style="margin: 1em 0; font-size: 16pt; text-align: left;">ÜÇÜNCÜ BÖLÜM</p>
<p style="margin: 1em 0; font-size: 16pt; text-align: left;">Sosyal ve Ekonomik Haklar ve Ödevler</p>
<pre><code>I.   Ailenin Korunması ve Çocuk Hakları
</code></pre>
<p style="margin: 1em 0; font-size: 16pt; text-align: left;">Madde 42:</p>
<p style="margin: 1em 0; font-size: 16pt; text-align: left;">Aile, Türk toplumunun temelidir ve kadın ve erkek arasında eşitliğe dayanır.</p>
<p style="margin: 1em 0; font-size: 16pt; text-align: left;">Devlet, ailenin huzur ve refahı ile tüm aile fertlerinin korunması ve aile planlamasının öğretimi ile uygulanmasını sağlamak için gerekli tedbirleri alır, teşkilatı kurar.</p>
<p style="margin: 1em 0; font-size: 16pt; text-align: left;">Her çocuk, korunma ve bakımdan yararlanma, yüksek yararına açıkça aykırı olmadıkça, ana ve babasıyla kişisel ve doğrudan ilişki kurma ve sürdürme hakkına sahiptir.</p>
<p style="margin: 1em 0; font-size: 16pt; text-align: left;">Devlet, her türlü istismara ve şiddete karşı başta çocuklar olmak üzere tüm aile fertlerini koruyucu tedbirler alır.</p>
<pre><code>II.   Eğitim ve Öğrenim Hakkı ve Ödevi
</code></pre>
<p style="margin: 1em 0; font-size: 16pt; text-align: left;">Madde 43:</p>
<p style="margin: 1em 0; font-size: 16pt; text-align: left;">Kimse, eğitim ve öğrenim hakkından yoksun bırakılamaz.</p>
<p style="margin: 1em 0; font-size: 16pt; text-align: left;">Öğrenim hakkının kapsamı kanunla tespit edilir ve düzenlenir.</p>
<p style="margin: 1em 0; font-size: 16pt; text-align: left;">Eğitim ve öğretim, Atatürk ilkeleri ve inkılapları doğrultusunda, çağdaş, bilim ve eğitim esaslarına göre, Devletin gözetim ve denetimi altında yapılır. Bu esaslara aykırı eğitim ve öğretim yerleri açılamaz.</p>
<p style="margin: 1em 0; font-size: 16pt; text-align: left;">Eğitim ve öğretim hürriyeti, Anayasaya sadakat borcunu ortadan kaldırmaz.</p>
<p style="margin: 1em 0; font-size: 16pt; text-align: left;">İlköğretim, kız ve erkek bütün vatandaşlar için zorunludur ve Devlet okullarında parasızdır.</p>
<p style="margin: 1em 0; font-size: 16pt; text-align: left;">Özel ilk ve orta dereceli okulların bağlı olduğu esaslar, Devlet okulları ile erişilmek istenen seviyeye uygun olarak, kanunla düzenlenir.</p>
<p style="margin: 1em 0; font-size: 16pt; text-align: left;">Devlet, maddi imkanlardan yoksun başarılı öğrencilerin, öğrenimlerini sürdürebilmeleri amacı ile burslar ve başka yollarla gerekli yardımları yapar. Devlet, durumları sebebiyle özel eğitime ihtiyacı olanları topluma yararlı kılacak tedbirleri alır.</p>
<p style="margin: 1em 0; font-size: 16pt; text-align: left;">Devlet, ilk, orta ve yüksek öğrenim derecelerinde öğrenim gören öğrencilere, öğrencilerin ihtiyaç duymaları hallerinde, eğitim süreleri boyunca yemek ve yurt ihtiyacını karşılar.</p>
<p style="margin: 1em 0; font-size: 16pt; text-align: left;">Eğitim ve öğretim kurumlarında sadece eğitim, öğretim, araştırma ve inceleme ile ilgili faaliyetler yürütülür. Bu faaliyetler her ne suretle olursa olsun engellenemez.</p>
<p style="margin: 1em 0; font-size: 16pt; text-align: left;">Türkçeden başka hiçbir dil, eğitim ve öğretim kurumlarında Türk vatandaşlarına ana dilleri olarak okutulamaz ve öğretilemez. Eğitim ve öğretim kurumlarında okutulacak yabancı diller ile yabancı dille eğitim ve öğretim yapan okulların tabi olacağı esaslar kanunla düzenlenir. Milletlerarası andlaşma hükümleri saklıdır.</p>
<pre><code>III.   Kamu Yararı

               A.   Kıyılardan Yararlanma
</code></pre>
<p style="margin: 1em 0; font-size: 16pt; text-align: left;">Madde 44:</p>
<p style="margin: 1em 0; font-size: 16pt; text-align: left;">Kıyılar, Devletin hüküm ve tasarrufu altındadır.</p>
<p style="margin: 1em 0; font-size: 16pt; text-align: left;">Deniz, göl ve akarsu kıyılarıyla, deniz ve göllerin kıyılarını çevreleyen sahil şeritlerinden yararlanmada öncelikle kamu yararı gözetilir.</p>
<p style="margin: 1em 0; font-size: 16pt; text-align: left;">Kıyılar, denizler, göller ve akarsular ile bunların doğal uzantıları ve kıyı şeritleri, Devletin hüküm ve tasarrufu altındadır. Bu alanlar, özel mülkiyete konu olamaz.</p>
<p style="margin: 1em 0; font-size: 16pt; text-align: left;">Kıyılarla sahil şeritleri kamu yararına açık olup, herkesin serbestçe yararlanabileceği alanlar olarak düzenlenir. Kıyıdan itibaren en az yüz metre derinliğindeki sahil şeridi, yapılaşmaya kapalıdır ve kamu kullanımına açık tutulur.</p>
<p style="margin: 1em 0; font-size: 16pt; text-align: left;">Limanlar ve kıyı altyapıları yalnızca Devletin veya kamu tüzel kişilerinin mülkiyetinde ve denetiminde kurulabilir ve işletilebilir. Gerçek ve özel hukuk tüzel kişileri, bu alanlarda doğrudan mülkiyet hakkı edinemez.</p>
<p style="margin: 1em 0; font-size: 16pt; text-align: left;">Devlet, kıyıların ve limanların doğal yapısını, çevresel bütünlüğünü ve kamu erişimini koruyucu önlemleri almakla yükümlüdür.</p>
<pre><code>               B.   Toprak Mülkiyeti
</code></pre>
<p style="margin: 1em 0; font-size: 16pt; text-align: left;">Madde 45:</p>
<p style="margin: 1em 0; font-size: 16pt; text-align: left;">Devlet, toprağın verimli olarak işletimesini koruma ve geliştirmek, erozyonla kaybedilmesini önlemek ve topraksız olan yeter toprağı bulunmayan çiftçilikle uğraşan köylüye toprak sağlamak için gerekli tedbirleri alır. Kanun, bu amaçla, değişik tarım bölgeleri ve çeşitlerine göre toprağın genişliğini tespit edebilir. Topraksız olan veya yeter toprağı bulunmayan çiftçiye toprak sağlanması, üretimin düşürülmesi, ormanların küçülmesi ve diğer toprak ve yeraltı servetlerinin azalması sonucunu doğuramaz.</p>
<p style="margin: 1em 0; font-size: 16pt; text-align: left;">Bu amaçla dağıtılan topraklar bölünemez, miras hükümleri dışında başkalarına devredilemez ve ancak dağıtılan çiftçilerle mirasçıları tarafından işletilebilir. Bu şartların kaybı halinde, dağıtılan toprağın Devletçe geri alınmasına ilişkin esaslar kanunla düzenlenir.</p>
<pre><code>               C.   Tarım, Hayvancılık ve Bu Üretim Dallarında Çalışanların Korunması
</code></pre>
<p style="margin: 1em 0; font-size: 16pt; text-align: left;">Madde 46:</p>
<p style="margin: 1em 0; font-size: 16pt; text-align: left;">Devlet, tarım arazileri ile çayır ve meraların amaç dışı kullanılmasını ve tahribini önlemek, tarımsal üretim planlaması ilkelerine uygun olarak bitkisel ve hayvansal üretimi artırmak maksadıyla, tarım ve hayvancılıkla uğraşanların işletme araç ve gereçlerinin ve diğer giderlerinin sağlanmasını kolaylaştırır.</p>
<p style="margin: 1em 0; font-size: 16pt; text-align: left;">Devlet, bitkisel ve hayvansal ürünlerin değerlendirilmesi ve gerçek değerlerinin üreticinin eline geçmesi için gereken tedbirleri alır.</p>
<pre><code>               D.   Kamulaştırma
</code></pre>
<p style="margin: 1em 0; font-size: 16pt; text-align: left;">Madde 47:</p>
<p style="margin: 1em 0; font-size: 16pt; text-align: left;">Devlet ve kamu tüzel kişileri; kamu yararının gerektirdiği hallerde, gerçek karşılıklarını peşin ödemek ve taşınmaz maliklerinden yazılı rıza almak şartıyla, özel mülkiyette bulunan taşınmaz malların tamamını veya bir kısmını, kanunla gösterilen esas ve usullere göre, kamulaştırmaya ve bunlar üzerinde idari irtifaklar kurmaya yetkilidir.</p>
<p style="margin: 1em 0; font-size: 16pt; text-align: left;">Kamulaştırılan topraktan, o toprağı doğrudan doğruya işleten küçük çiftçiye ait olanlarının bedeli, her halde peşin ödenir.</p>
<pre><code>               E.   Devletleştirme ve Özelleştirme
</code></pre>
<p style="margin: 1em 0; font-size: 16pt; text-align: left;">Madde 48:</p>
<p style="margin: 1em 0; font-size: 16pt; text-align: left;">Kamu hizmeti niteliği taşıyan özel teşebbüsler, kamu yararının zorunlu kılındığı hallerde devletleştirilebilir.</p>
<p style="margin: 1em 0; font-size: 16pt; text-align: left;">Devletleştirme gerçek karşılığın üzerinden yapılır. Gerçek karşılığın hesaplanma tarzı ve usulleri kanunla düzenlenir.</p>
<p style="margin: 1em 0; font-size: 16pt; text-align: left;">Elektrik üretim santralleri, barajlar, ulusal şebeke altyapısı gibi enerji üretim ve iletim altyapıları; içme suyu kaynakları, arıtma tesisleri, barajlar, şehir su dağıtım şebekeleri gibi su kaynakları ve altyapıları; boru hatları, depolama tesisleri, rafineriler, doğal gaz, petrol gibi doğal kaynak üretim ve iletim altyapıları; madenler; milli veri merkezleri, kamu bilişim sistemleri gibi ulusal bilişim altyapıları; karayolları, otoyollar, köprüler, tüneller, demiryolu ağları, limanlar, havalimanları ve garlar gibi milli ulaşım altyapıları yalnızca Devletin veya kamu tüzelkişilerinin mülkiyetinde olabilir. Bu altyapıların mülkiyeti hiçbir surette gerçek veya tüzel kişilere, yabancı devletlere veya yabancı sermayeli kuruluşlara devredilemez. Telekomünikasyon ve benzeri temel kamu hizmet alanlarında Devlet, hizmet sağlamakla yükümlüdür.</p>
<p style="margin: 1em 0; font-size: 16pt; text-align: left;">Ancak belirtilen alanlar dışında, hangi şartlar altında olursa olsun kamu altyapısına dokunulmaksızın, kamu hizmet sunumu gerçek ve özel hukuk tüzel kişiler tarafından yürütülebilir. Bu hizmetler, kamu yararına uygunluk, güvenlik ve kalite standartları bakımından devletin denetimi altındadır.</p>
<p style="margin: 1em 0; font-size: 16pt; text-align: left;">Devletin ve kamu tüzelkişilerinin sunduğu temel hizmetler, Türk vatandaşlığına sahip gerçek kişilere ücretsiz sağlanır. Ancak kamu bütçesinin yetersiz kaldığı durumlarda, yalnızca hizmetin gerçek maliyetini aşmayacak şekilde ücret talep edilebilir. Bu hüküm, tüzel kişiler için uygulanamaz.</p>
<pre><code>IV.   Çalışma ve Sözleşme Hürriyeti
</code></pre>
<p style="margin: 1em 0; font-size: 16pt; text-align: left;">Madde 49:</p>
<p style="margin: 1em 0; font-size: 16pt; text-align: left;">Herkes, dilediği alanda çalışma ve sözleşme hürriyetlerine sahiptir. Özel teşebbüsler kurmak serbesttir.</p>
<p style="margin: 1em 0; font-size: 16pt; text-align: left;">Devlet, özel teşebbüslerin milli ekonominin gereklerine ve sosyal amaçlara uygun yürümesini, güvenlik ve kararlılık içinde çalışmasını sağlayacak tedbirleri alır.</p>
<pre><code>V.   Çalışma ile İlgili Hükümler

               A.   Çalışma Hakkı ve Ödevi
</code></pre>
<p style="margin: 1em 0; font-size: 16pt; text-align: left;">Madde 50:</p>
<p style="margin: 1em 0; font-size: 16pt; text-align: left;">Çalışma, herkesin hakkı ve ödevidir.</p>
<p style="margin: 1em 0; font-size: 16pt; text-align: left;">Devlet, çalışanların hayat seviyesini yükseltmek, çalışma hayatını geliştirmek için çalışanları ve işsizleri korumak, çalışmayı desteklemek, işsizliği önlemeye elverişli ekonomik bir ortam yaratmak ve çalışma barışını sağlamak için gerekli tedbirler alır.</p>
<pre><code>               B.   Çalışma Şartları ve Dinlenme Hakkı
</code></pre>
<p style="margin: 1em 0; font-size: 16pt; text-align: left;">Madde 51:</p>
<p style="margin: 1em 0; font-size: 16pt; text-align: left;">Kimse, yaşına, cinsiyetine ve gücüne uymayan işlerde çalıştırılamaz.</p>
<p style="margin: 1em 0; font-size: 16pt; text-align: left;">Küçükler, bedeni ve ruhi yetersizliği olanlar çalışma şartları bakımından özel olarak korunurlar.</p>
<p style="margin: 1em 0; font-size: 16pt; text-align: left;">Dinlenmek, çalışanların hakkıdır.</p>
<p style="margin: 1em 0; font-size: 16pt; text-align: left;">Ücretli haftalık izin ellidokuz saatten kısa; ücretli yıllık izin yirmi günden kısa olmamak şartı ile ve bayram tatilleri izin hakları ve şartları kanunla düzenlenir.</p>
<pre><code>               C.   Emeklilik Hakkı
</code></pre>
<p style="margin: 1em 0; font-size: 16pt; text-align: left;">Madde 52:</p>
<p style="margin: 1em 0; font-size: 16pt; text-align: left;">Emeklilik, fiilen çalışmış her vatandaşın hakkıdır.</p>
<p style="margin: 1em 0; font-size: 16pt; text-align: left;">Altmışbeş yaşını doldurmuş ve en az onbin fiili çalışma gününü tamamlamış her Türkiye Cumhuriyeti vatandaşı, emekli aylığına hak kazanır.</p>
<p style="margin: 1em 0; font-size: 16pt; text-align: left;">Bir günün fiili çalışma günü sayılabilmesi için, çalışanın o gün işverenden en az net asgari ücretin otuzda biri oranında gelir elde etmiş olması gerekir.</p>
<p style="margin: 1em 0; font-size: 16pt; text-align: left;">Kendi nam ve hesabına çalışanların fiili çalışma günü, aylık net kazancının net asgari ücrete bölünmesi ve çıkan sonucun otuz ile çarpılmasıyla hesaplanır. Aylık net kazanç, net asgari ücreti aşarsa, ilgili ay için otuz gün çalışılmış sayılır.</p>
<p style="margin: 1em 0; font-size: 16pt; text-align: left;">Emekli aylığı yalnızca, emeklilik şartlarına haiz olan kişilere, çalışmadıkları dönemlerde ve net asgari ücret tutarında ödenir.</p>
<pre><code>               D.   Sendika Kurma Hakkı
</code></pre>
<p style="margin: 1em 0; font-size: 16pt; text-align: left;">Madde 53:</p>
<p style="margin: 1em 0; font-size: 16pt; text-align: left;">Çalışanlar ve işverenler, üyelerinin çalışma ilişkilerinde, ekonomik ve sosyal hak ve menfaatlerini korumak ve geliştirmek için önceden izin almaksızın sendikalar ve üst kuruluşlar kurma, bunlara serbestçe üye olma ve üyelikten serbestçe çekilme haklarına sahiptir. Hiç kimse bir sendikaya üye olmaya ya da üyelikten ayrılmaya zorlanamaz.<br/>
 Sendika kurma hakkı ancak, milli güvenlik, kamu düzeni, suç işlenmesinin önlenmesi, genel sağlık ve genel ahlak ile başkalarının hak ve özgürlüklerinin korunması sebepleriyle ve kanunla sınırlanabilir.</p>
<p style="margin: 1em 0; font-size: 16pt; text-align: left;">Sendika kurma hakkının kullanılmasında uygulanacak şekil, şart ve usuller kanunda gösterilir.</p>
<p style="margin: 1em 0; font-size: 16pt; text-align: left;">İşçi niteliği taşımayan kamu görevlilerinin bu alandaki haklarının kapsam, istisna ve sınırları gördükleri hizmetin niteliğine uygun olarak kanunla düzenlenir.</p>
<p style="margin: 1em 0; font-size: 16pt; text-align: left;">Sendika ve üst kuruluşlarının tüzükleri, yönetim ve işleyişleri, Cumhuriyetin temel niteliklerine ve demokrasi esaslarına aykırı olamaz.</p>
<pre><code>VI.   Toplu İş Sözleşmesi, Grev Hakkı ve Lokavt

               A.   Toplu İş Sözleşmesi ve Toplu Sözleşme Hakkı
</code></pre>
<p style="margin: 1em 0; font-size: 16pt; text-align: left;">Madde 54:</p>
<p style="margin: 1em 0; font-size: 16pt; text-align: left;">İşçiler ve işverenler, karşılıklı olarak ekonomik ve sosyal durumlarını ve çalışma şartlarını düzenlemek amacıyla toplu iş sözleşmesi yapma hakkına sahiptir.</p>
<p style="margin: 1em 0; font-size: 16pt; text-align: left;">Toplu iş sözleşmesinin nasıl yapılacağı kanunla düzenlenir.</p>
<p style="margin: 1em 0; font-size: 16pt; text-align: left;">Memurlar ve diğer kamu görevlileri, toplu sözleşme yapma hakkına sahiptirler.</p>
<p style="margin: 1em 0; font-size: 16pt; text-align: left;">Toplu sözleşme yapılması sırasında uyuşmazlık çıkması halinde taraflar İş Mahkemelerine başvurabilir. İş Mahkemeleri kararı kesindir ve toplu sözleşme hükmündedir.</p>
<p style="margin: 1em 0; font-size: 16pt; text-align: left;">Toplu sözleşme hakkının kapsamı, istisnaları, toplu sözleşmeden yararlanacaklar, toplu sözleşmenin yapılma şekli, usulü ve yürürlüğü, toplu sözleşme hükümlerinin emeklilere yansıtılması ile diğer hususlar kanunla düzenlenir.</p>
<pre><code>               B.   Grev Hakkı ve Lokavt
</code></pre>
<p style="margin: 1em 0; font-size: 16pt; text-align: left;">Madde 55:</p>
<p style="margin: 1em 0; font-size: 16pt; text-align: left;">Toplu iş sözleşmesinin yapılması sırasında, uyuşmazlık çıkması halinde işçiler grev hakkına sahiptirler. Bu hakkın kullanılmasının ve işverenin lokavta başvurmasının usul ve şartları ile kapsam ve istisnaları kanunla düzenlenir.</p>
<p style="margin: 1em 0; font-size: 16pt; text-align: left;">Grev hakkı ve lokavt iyi niyet kurallarına aykırı tarzda, toplum zararına ve milli serveti tahrip edecek şekilde kullanılamaz.</p>
<p style="margin: 1em 0; font-size: 16pt; text-align: left;">Grev ve lokavtın yasaklanabileceği veya ertelenebileceği haller ve işyerleri kanunla düzenlenir.</p>
<p style="margin: 1em 0; font-size: 16pt; text-align: left;">Grev ve lokavtın yasaklandığı hallerde veya ertelendiği durumlarda ertelemenin sonunda, uyuşmazlık İş Mahkemelerince çözülür. Uyuşmazlığın her safhasında taraflar da anlaşarak İş Mahkemesine başvurabilir. İş Mahkemesi kararları kesindir ve toplu iş sözleşmesi hükmündedir.</p>
<p style="margin: 1em 0; font-size: 16pt; text-align: left;">Greve katılmayanların işyerinde çalışmaları, greve katılanlar tarafından hiçbir şekilde engellenemez. </p>
<pre><code>VII.   Ücrette Adalet Sağlanması
</code></pre>
<p style="margin: 1em 0; font-size: 16pt; text-align: left;">Madde 56:</p>
<p style="margin: 1em 0; font-size: 16pt; text-align: left;">Ücret emeğin karşılığıdır.</p>
<p style="margin: 1em 0; font-size: 16pt; text-align: left;">Devlet, çalışanların yaptıkları işe uygun adaletli bir ücret elde etmeleri ve diğer sosyal yardımlardan yararlanmaları için gerekli tedbirler alır.</p>
<p style="margin: 1em 0; font-size: 16pt; text-align: left;">Asgari ücret dört kişilik bir ailenin yoksulluk sınırının altında olamaz. Asgari ücretin belirlenmesi ilişkin usul ve esaslar kanunla düzenlenir.</p>
<pre><code>VIII.   Sağlık, Çevre ve Konut

               A. Sağlık Hizmetleri ve Çevrenin Korunması
</code></pre>
<p style="margin: 1em 0; font-size: 16pt; text-align: left;">Madde 57:</p>
<p style="margin: 1em 0; font-size: 16pt; text-align: left;">Herkes, sağlıklı ve dengeli bir çevrede yaşama hakkına sahiptir.</p>
<p style="margin: 1em 0; font-size: 16pt; text-align: left;">Çevreyi geliştirmek, çevre sağlığını korumak ve çevre kirlenmesini önlemek Devletin ve vatandaşların ödevidir.</p>
<p style="margin: 1em 0; font-size: 16pt; text-align: left;">Devlet, herkesin hayatını, beden ve ruh sağlığı içinde sürdürmesini sağlamak; insan ve madde gücüne tasarruf ve verimi artırarak, işbirliğini gerçekleştirmek amacıyla sağlık kuruluşlarını tek elden planlayıp hizmet vermesini düzenler.</p>
<p style="margin: 1em 0; font-size: 16pt; text-align: left;">Devlet, bu görevini kamu ve özel kesimlerdeki sağlık ve sosyal kurumlarından yararlanarak, onları denetleyerek yerine getirir.</p>
<pre><code>               B.   Konut Hakkı
</code></pre>
<p style="margin: 1em 0; font-size: 16pt; text-align: left;">Madde 58:</p>
<p style="margin: 1em 0; font-size: 16pt; text-align: left;">Devlet, şehirlerin özelliklerini ve çevre şartlarını gözeten bir planlama çerçevesinde, konut ihtiyacını karşılayacak tedbirler alır, ayrıca yatay mimariye sahip toplu konut teşebbüslerini destekler.</p>
<pre><code>IX.   Gençlik ve Spor

               A. Gençliğin Korunması
</code></pre>
<p style="margin: 1em 0; font-size: 16pt; text-align: left;">Madde 59:</p>
<p style="margin: 1em 0; font-size: 16pt; text-align: left;">Devlet, istiklal ve Cumhuriyetimizin emanet edildiği gençlerin müsbet ilmin ışığında, Atatürk ilke ve inkılapları doğrultusunda ve Devletin ülkesi ve milletiyle bölünmez bütünlüğünü ortadan kaldırmayı amaç edinen görüşlere karşı yetişme ve gelişmelerini sağlayıcı tedbirleri alır.</p>
<p style="margin: 1em 0; font-size: 16pt; text-align: left;">Devlet, gençleri alkol düşkünlüğünden, uyuşturucu maddelerden, suçluluk, kumar ve benzeri kötü alışkanlıklardan ve cehaletten korumak için gerekli tedbirleri alır.</p>
<pre><code>               B.   Sporun Geliştirilmesi ve Tahkim
</code></pre>
<p style="margin: 1em 0; font-size: 16pt; text-align: left;">Madde 60:</p>
<p style="margin: 1em 0; font-size: 16pt; text-align: left;">Devlet, her yaştaki Türk vatandaşlarının beden ve ruh sağlığını geliştirecek tedbirleri alır, sporun kitlelere yayılmasını teşvik eder.</p>
<p style="margin: 1em 0; font-size: 16pt; text-align: left;">Devlet başarılı sporcuyu korur.</p>
<p style="margin: 1em 0; font-size: 16pt; text-align: left;">Spor federasyonlarının spor faaliyetlerinin yönetimine ve disiplinine ilişkin kararlarına karşı ancak yargı organına bağlı zorunlu tahkim yoluna başvurulabilir. Tahkim kurulu kararları kesindir.</p>
<pre><code>X.   Sosyal Güvenlik Hakları

               A.   Sosyal Güvenlik Hakkı
</code></pre>
<p style="margin: 1em 0; font-size: 16pt; text-align: left;">Madde 61:</p>
<p style="margin: 1em 0; font-size: 16pt; text-align: left;">Herkes, sosyal güvenlik hakkına sahiptir.</p>
<p style="margin: 1em 0; font-size: 16pt; text-align: left;">Devlet, bu güvenliği sağlayacak gerekli tedbirleri alır ve teşkilatı kurar.</p>
<pre><code>               B.   Sosyal Güvenlik Bakımından Özel Olarak Korunması Gerekenler
</code></pre>
<p style="margin: 1em 0; font-size: 16pt; text-align: left;">Madde 62:</p>
<p style="margin: 1em 0; font-size: 16pt; text-align: left;">Devlet, harp ve vazife şehitlerinin dul ve yetimleriyle, malul ve gazileri korur ve toplumda kendilerine yaraşır bir hayat seviyesi sağlar.</p>
<p style="margin: 1em 0; font-size: 16pt; text-align: left;">Devlet, sakatların korunmalarını ve toplum hayatına intibaklarını sağlayıcı tedbirleri alır.</p>
<p style="margin: 1em 0; font-size: 16pt; text-align: left;">Yaşlılar, Devletçe korunur. Yaşlılara Devlet yardımı ve sağlanacak diğer haklar ve kolaylıklar kanunla düzenlenir.</p>
<p style="margin: 1em 0; font-size: 16pt; text-align: left;">Devlet, korunmaya muhtaç çocukların topluma kazandırılması için her türlü tedbirleri alır.</p>
<p style="margin: 1em 0; font-size: 16pt; text-align: left;">Bu amaçlarla gerekli teşkilat ve tesisleri kurar ve kurdurur.</p>
<pre><code>               C.   Yabancı Ülkelerde Çalışan Türk Vatandaşları
</code></pre>
<p style="margin: 1em 0; font-size: 16pt; text-align: left;">Madde 63:</p>
<p style="margin: 1em 0; font-size: 16pt; text-align: left;">Devlet, yabancı ülkelerde çalışan Türk vatandaşlarının aile birliğinin, çocuklarının eğitiminin, kültürel ihtiyaçlarının ve sosyal güvenliklerinin sağlanması, anavatanla bağlarının korunması ve yurda dönüşlerinde yardımcı olunması için gereken tedbirleri alır.</p>
<pre><code>XI.   Tarih, Kültür ve Tabiat Varlıklarının Korunması
</code></pre>
<p style="margin: 1em 0; font-size: 16pt; text-align: left;">Madde 64:</p>
<p style="margin: 1em 0; font-size: 16pt; text-align: left;">Devlet, tarih, kültür ve tabiat varlıklarının ve değerlerinin korunmasını sağlar, bu amaçla destekleyici ve teşvik edici tedbirler alır.</p>
<p style="margin: 1em 0; font-size: 16pt; text-align: left;">Bu varlıklar ve değerlerden özel mülkiyet konusu olanlara getirilicek sınırlamalar ve bu nedenle hak sahiplerine yapılacak yardımlar kanunla düzenlenir.</p>
<pre><code>XII.   Sanatın ve Sanatçının Korunması
</code></pre>
<p style="margin: 1em 0; font-size: 16pt; text-align: left;">Madde 65:</p>
<p style="margin: 1em 0; font-size: 16pt; text-align: left;">Devlet, sanat faaliyetlerini ve sanatçıyı korur. Sanat eserlerinin ve sanatçının korunması, değerlendirilmesi, desteklenmesi ve sanat sevgisinin yayılması için gereken tedbirleri alır.</p>
<pre><code>XIII.   Devletin İktisadi ve Sosyal Ödevlerinin Sınırları
</code></pre>
<p style="margin: 1em 0; font-size: 16pt; text-align: left;">Madde 66:</p>
<p style="margin: 1em 0; font-size: 16pt; text-align: left;">Devlet, sosyal ve ekonomik alanlarda Anayasa ile belirlenen görevlerini, bu görevlerin amaçlarına uygun önceliklerini gözeterek mali kaynakların yeterliliği ölçüsünde yerine getirir.</p>
<p style="margin: 1em 0; font-size: 16pt; text-align: left;">DÖRDÜNCÜ BÖLÜM</p>
<p style="margin: 1em 0; font-size: 16pt; text-align: left;">Siyasi Haklar ve Ödevler</p>
<pre><code>I.   Türk Vatandaşlığı
</code></pre>
<p style="margin: 1em 0; font-size: 16pt; text-align: left;">Madde 67:</p>
<p style="margin: 1em 0; font-size: 16pt; text-align: left;">Türk Devletine vatandaşlık bağı ile bağlı olan herkes Türktür.</p>
<p style="margin: 1em 0; font-size: 16pt; text-align: left;">Türk babanın veya Türk ananın çocuğu Türktür.</p>
<p style="margin: 1em 0; font-size: 16pt; text-align: left;">Vatandaşlık ancak kan bağı ile kazanılır.</p>
<p style="margin: 1em 0; font-size: 16pt; text-align: left;">Vatandaşlık hakkı vatana ihanet , casusluk, terör ve suç örgütü üyeliği, istihbarat ihlalleri, askeri darbe girişimi ve buna iştirak, sürekli suç işleme durumu, devletin varlığını tanımama eylemlerinde bulunmadıkça vatandaşlıktan çıkarılamaz. Bu eylemlerin koşul ve şartları kanunla belirlenir.</p>
<p style="margin: 1em 0; font-size: 16pt; text-align: left;">Vatandaşlıktan çıkarılmayı gerektirecek eylemlerde bulunan kişilerin cezaları, ıslah süreci öncesinde, hukukun gerektirdiği şekilde vatandaşlıktan çıkarılmaları gözetilerek düzenlenir.</p>
<p style="margin: 1em 0; font-size: 16pt; text-align: left;">Vatandaşlıktan çıkarma ile ilgili karar ve işlemler ancak yargı kararı ile sağlanır.</p>
<pre><code>II.   Seçme, Seçilme ve Siyasi Faaliyette Bulunma Hakları
</code></pre>
<p style="margin: 1em 0; font-size: 16pt; text-align: left;">Madde 68:</p>
<p style="margin: 1em 0; font-size: 16pt; text-align: left;">Vatandaşlar, kanunda gösterilen şartlara uygun olarak, seçme, seçilme ve bağımsız olarak veya bir siyasi parti içinde siyasi faaliyette bulunma ve halkoylamasına katılma hakkına sahiptir.</p>
<p style="margin: 1em 0; font-size: 16pt; text-align: left;">Seçimler ve genel halkoylaması serbest, eşit, gizli, tek dereceli, genel oy, açık sayım ve döküm esaslarına göre, yargı yönetim ve denetimi altında yapılır. </p>
<p style="margin: 1em 0; font-size: 16pt; text-align: left;">Onsekiz yaşını dolduran ve Türkiye sınırları içinde ikamet eden her Türk vatandaşı seçme ve genel halkoylamasına katılma hakkına sahiptir.</p>
<p style="margin: 1em 0; font-size: 16pt; text-align: left;">Bu hakların kullanılması kanunla düzenlenir.</p>
<p style="margin: 1em 0; font-size: 16pt; text-align: left;">Silah altında bulunan gönüllü askeri personel, askeri ve polis okullarında öğrenim gören öğrenciler, ceza infaz kurumları ve tutukevlerinde bulunan hükümlüler oy kullanamazlar. </p>
<p style="margin: 1em 0; font-size: 16pt; text-align: left;">Seçim kanunları, temsilde adalet ve yönetimde istikrar ilkelerini bağdaştıracak biçimde düzenlenir.</p>
<p style="margin: 1em 0; font-size: 16pt; text-align: left;">Seçim kanunlarında yapılan değişiklikler, yürürlüğe girdiği tarihten itibaren bir yıl içinde yapılacak seçimlerde uygulanmaz.</p>
<pre><code>III.   Siyasi Partilerle İlgili Hükümler

               A.   Parti Kurma, Partilere Girme ve Partilerden Ayrılma
</code></pre>
<p style="margin: 1em 0; font-size: 16pt; text-align: left;">Madde 69:</p>
<p style="margin: 1em 0; font-size: 16pt; text-align: left;">Vatandaşlar, siyasi parti kurma ve usulüne göre partilere girme ve partilerden ayrılma hakkına sahiptir. Parti üyesi olabilmek için onsekiz yaşını doldurmuş olmak gerekir.</p>
<p style="margin: 1em 0; font-size: 16pt; text-align: left;">Siyasi partiler önceden izin almadan kurulurlar ve Anayasa ve kanun hükümleri içerisinde faaliyetlerini sürdürürler.</p>
<p style="margin: 1em 0; font-size: 16pt; text-align: left;">Siyasi partilerin tüzük ve programları ile eylemleri, Devletin bağımsızlığına, ülkesi ve milletiyle bölünmez bütünlüğüne, insan haklarına, eşitlik ve hukuk devleti ilkelerine, millet egemenliğine, demokratik ve laik Cumhuriyet ilkelerine aykırı olamaz; sınıf veya zümre diktatörlüğü veya herhangi bir tür diktatörlüğü savunmayı ve yerleştirmeyi amaçlayamaz; suç işlenmesini teşvik edemez.</p>
<p style="margin: 1em 0; font-size: 16pt; text-align: left;">Türkiye Yargıçlar Birliği, Türkiye Savcılar Birliği, Türkiye Hukukçular Birliği üyeleri, kamu kurum ve kuruluşlarının ile diğer kamu tüzelkişiliğine sahip diğer kurum görevlileri, yükseköğretim elemanları ve öğrencileri, Türk Silahlı Kuvvetleri, Emniyet Teşkilatı ve milli güvenliğin sağlanmasından sorumlu kurum mensupları siyasi partilere üye olamazlar.</p>
<pre><code>               B.   Siyasi Partilerin Uyacakları Esaslar
</code></pre>
<p style="margin: 1em 0; font-size: 16pt; text-align: left;">Madde 70:</p>
<p style="margin: 1em 0; font-size: 16pt; text-align: left;">Siyasi partilerin faaliyetleri, parti içi düzenlemeleri ve çalışmaları demokrasi ilkelerine uygun olur. Bu ilkelerin uygulanması kanunla düzenlenir.</p>
<p style="margin: 1em 0; font-size: 16pt; text-align: left;">Siyasi partiler, ticari faaliyetlere girişemezler.</p>
<p style="margin: 1em 0; font-size: 16pt; text-align: left;">Anayasa Mahkemesince siyasi partilerin gelir ve giderlerinin amaçlarına uygun olması gereklidir. Bu kuralın uygulaması kanunla düzenlenir. Siyasi partilerin mal edinimleri ile gelir ve giderlerinin kanuna uygunluğunun tespiti, bu hususun denetim yöntemleri ve aykırılık halinde uygulanacak yaptırımlar kanunda gösterilir. Anayasa Mahkemesi, bu denetim görevini yerine getirirken Sayıştaydan yardım sağlar. Anayasa Mahkemesinin bu denetim sonunda vereceği kararlar kesindir.</p>
<p style="margin: 1em 0; font-size: 16pt; text-align: left;">Siyasi partilerin kapatılması, Yargıtay Cumhuriyet Başsavcısının açacağı dava üzerine Anayasa Mahkemesince kesin olarak karara bağlanır.</p>
<p style="margin: 1em 0; font-size: 16pt; text-align: left;">Bir siyasi partinin tüzüğünün,  programının ve eylemlerinin altmışsekizinci maddenin hükümlerine aykırı bulunması halinde temelli kapatma kararı verilir.<br/>
 Temelli kapatılan bir parti bir başka ad altında kurulamaz.</p>
<p style="margin: 1em 0; font-size: 16pt; text-align: left;">Bir siyasi partinin temelli kapatılmasına beyan ve faaliyetleriyle sebep olan kurucuları dahil üyeleri, Anayasa Mahkemesinin temelli kapatmaya ilişkin kesin kararının Resmi Gazetede gerekçeli olarak yayımlanmasından başlayarak süresiz olarak bir başka partinin kurucusu, üyesi, yöneticisi ve denetçisi olamazlar.</p>
<p style="margin: 1em 0; font-size: 16pt; text-align: left;">Siyasi partilere, Devlet yardımı yapılamaz. Partilere yapılacak yardım ve üye aidatları Devlet tarafından denetime tabidir. Hiçbir parti; yabancı devletlerden, uluslararası kuruluşlardan ve Türk olmayan gerçek veya tüzelkişilerden maddi yardım alamaz, aldığı tespit edilen partiler temelli olarak kapatılır.</p>
<p style="margin: 1em 0; font-size: 16pt; text-align: left;">Siyasi partilerin kuruluş ve çalışmaları, denetlenmeleri, kapatılmaları ya da yardımlardan kısmen veya tamamen yoksun bırakılmaları ile siyasi partilerin ve adayların seçim harcamaları ve usulleri yukarıdaki esaslar çerçevesinde kanunla düzenlenir.</p>
<pre><code>IV.   Kamu Hizmetlerine Girme Hakkı

               A. Hizmete Girme
</code></pre>
<p style="margin: 1em 0; font-size: 16pt; text-align: left;">Madde 71:</p>
<p style="margin: 1em 0; font-size: 16pt; text-align: left;">Her Türk, kamu hizmetlerine girme hakkına sahiptir.</p>
<p style="margin: 1em 0; font-size: 16pt; text-align: left;">Hizmete alınmada, görevin gerektirdiği niteliklerden başka hiçbir ayrım gözetilemez.</p>
<p style="margin: 1em 0; font-size: 16pt; text-align: left;">Bu ayrım ancak en az önlisans derecesine sahip olmayanlar, akli kısıtlılar, taksirli suçlar hariç hapis cezası ile hüküm giymiş olanlar; zimmet, ihtilas, irtikap, rüşvet, hırsızlık, dolandırıcılık, sahtecilik, inancı kötüye kullanma, dolanlı iflas, uyuşturucu kullanma, irticai faaliyetlerde bulunma gibi yüz kızartıcı suçlarla, kasten adam öldürme, yaralama, işkence, cinsel saldırı veya istismar, hürriyeti tahdit veya alıkoyma, silahlı örgüt üyeliği, casusluk, kaçakçılık, terör suçu, resmi belgede sahtecilik, resmi ihale ve alım satımlara fesat karıştırma, adalete ve anayasaya karşı suçlardan biriyle hüküm giymiş olanları ile sınırlandırılabilir.</p>
<p style="margin: 1em 0; font-size: 16pt; text-align: left;">Gerekli usuller yukarıdaki esaslar çerçevesinde kanunla esnetilemeyecek şekilde düzenlenir ve gerekli hallerde kısıtlanabilir.</p>
<pre><code>               B.   Mal Bildirimi
</code></pre>
<p style="margin: 1em 0; font-size: 16pt; text-align: left;">Madde 72:</p>
<p style="margin: 1em 0; font-size: 16pt; text-align: left;">Kamu hizmetine girenler mal bildiriminde bulunurlar. Eksik bildirilen malların tespiti halinde devlet bildirilmeyen mallara el koyar. Bu bildirimler bir yılı aşmayacak süre içinde tekrarlanır. Hiçbir kimse bundan istisna edilemez. Gerekli usuller yukarıdaki esaslar çerçevesinde kanunla düzenlenir.</p>
<pre><code>V.   Vatan Hizmeti
</code></pre>
<p style="margin: 1em 0; font-size: 16pt; text-align: left;">Madde 73:</p>
<p style="margin: 1em 0; font-size: 16pt; text-align: left;">Vatan hizmeti, yirmi yaşını doldurmuş ve otuz yaşını doldurmamış, kadın ve erkek her Türkün hakkıdır. Bu hizmetini gönüllü olarak Türk Silahlı Kuvvetlerinde yerine getirmek isteyen vatandaşlar eğitim düzeylerine uygun olarak, bir yıl süresince vatani hizmetlerini yerine getirebilir. Gerekli usuller yukarıdaki esaslar çerçevesinde kanunla düzenlenir.</p>
<pre><code>VI.   Dilekçe, Bilgi Edinme ve Kamu Denetçisine Başvurma Hakkı
</code></pre>
<p style="margin: 1em 0; font-size: 16pt; text-align: left;">Madde 74:</p>
<p style="margin: 1em 0; font-size: 16pt; text-align: left;">Vatandaşlar ve karşılıklılık esası gözetilmek kaydıyla Türkiye’ de ikamet eden yabancılar kendileriyle veya kamu ile ilgili dilek ve şikayetleri hakkında, yetkili makamlara, Türkiye Büyük Millet Meclisine veya Bölgeler Meclisine yazı ile başvurma hakkına sahiptir.</p>
<p style="margin: 1em 0; font-size: 16pt; text-align: left;">Kendileriyle ilgili başvurmaların sonucu gecikmeksizin, dilekçe sahiplerine yazılı olarak bildirilir.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi Başkanlığına bağlı olarak kurulan Kamu Denetçiliği Kurumu idarenin işleyişiyle ilgili şikayetleri inceler.</p>
<p style="margin: 1em 0; font-size: 16pt; text-align: left;">Kamu Başdenetçisi Türkiye Büyük Millet Meclisi, Kamu Başdenetçisi Yardımcıları Sayıştay tarafından kendi seçim usullerine göre, beş beş yıllık süre için seçilir.</p>
<p style="margin: 1em 0; font-size: 16pt; text-align: left;">Bu maddede sayılan hakların kullanılma biçimi, Kamu Denetçiliği Kurumunun kuruluşu, görevi, çalışması, inceleme sonucunda yapacağı işlemler ile Kamu Başdenetçisi, Kamu Başdenetçi Yardımcıları ve kamu denetçilerinin nitelikleri, seçimi ve özlük haklarına ilişkin usul ve esaslar kanunla düzenlenir.</p>
<p style="margin: 1em 0; font-size: 16pt; text-align: left;">ÜÇÜNCÜ KISIM</p>
<p style="margin: 1em 0; font-size: 16pt; text-align: left;">CUMHURİYETİN TEMEL ORGANLARI</p>
<p style="margin: 1em 0; font-size: 16pt; text-align: left;">BİRİNCİ BÖLÜM</p>
<p style="margin: 1em 0; font-size: 16pt; text-align: left;">Yasama</p>
<pre><code>I.   Türkiye Büyük Millet Meclisi

               A.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 75:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, her yüzbin vatandaşa bir milletvekili esasına göre halk tarafından genel oyla seçilen milletvekillerinden oluşur.</p>
<p style="margin: 1em 0; font-size: 16pt; text-align: left;">Milletvekili sayısı, seçimlerden önce nüfus müdürlüğü tarafından güncel nüfus verilerine göre belirlenir ve ilan edilir.</p>
<p style="margin: 1em 0; font-size: 16pt; text-align: left;">Her milletvekili, Türkiye Büyük Millet Meclisi’ nde ve seçildiği bölgede birer Temsil Ofis’ i bulundurur. Bölgedeki ofisler, halkın şikayet ve taleplerini iletebilmesi için her zaman erişime açıktır.</p>
<pre><code>               B.   Milletvekili Seçilme Yeterliliği
</code></pre>
<p style="margin: 1em 0; font-size: 16pt; text-align: left;">Madde 76:</p>
<p style="margin: 1em 0; font-size: 16pt; text-align: left;">Otuz yaşını doldurmuş ve altmışbeş yaşını doldurmamış her Türk milletvekili seçilebilir.</p>
<p style="margin: 1em 0; font-size: 16pt; text-align: left;">En az lisans derecesine sahip olmayanlar, İlçe, İl, Bölge Başkanlığı yapmış olanlar, Yüksek Mahkemelerde görev almış olanlar, kısıtlılar, kamu hizmetinden yasaklılar, seçildiği bölgede on yıldan az süre boyunca ikamet etmiş veya o bölgenin nüfusunda kaydı bulunmayanlar, taksirli suçlar hariç hapis cezasına hüküm giymiş olanlar; zimmet, ihtilas, irtikap, rüşvet, hırsızlık, dolandırıcılık, sahtecilik, inancı kötüye kullanma, dolanlı iflas, uyuşturucu kullanma, irticai faaliyetlerde bulunma gibi yüz kızartıcı suçlarla, kasten adam öldürme, yaralama, işkence, cinsel saldırı veya istismar, hürriyeti tehdit veya alıkoyma, silahlı örgüt üyeliği, casusluk, kaçakçılık, terör suçu, resmi belgede sahtecilik, resmi ihale ve alım satımlara fesat karıştırma, adalete ve anayasaya karşı suçlardan biriyle hüküm giymiş olanlar milletvekili seçilemezler.</p>
<p style="margin: 1em 0; font-size: 16pt; text-align: left;">Yükseköğretim kurumlarındaki öğretim elemanları, Yükseköğretim Kurulu üyeleri, kamu kurum ve kuruluşlarının görevlileri, Türk Silahlı Kuvvetleri mensupları ile kolluk kuvvetler mensupları, görevlerinden çekilmedikçe, aday olamazlar ve milletvekili seçilemezler.</p>
<pre><code>               C.   Türkiye Büyük Millet Meclisi Seçim Dönemi ve Görev Süresi
</code></pre>
<p style="margin: 1em 0; font-size: 16pt; text-align: left;">Madde 77:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi seçimleri beş yılda bir halk tarafından eylül ayının son pazar gününde yapılır.</p>
<p style="margin: 1em 0; font-size: 16pt; text-align: left;">Süresi biten milletvekili yeniden seçilebilir; ancak bir milletvekili en fazla iki dönem görev yapabilir. Erken seçim durumunda, önceki görev süresi tam dönem sayılır.</p>
<pre><code>               D.   Seçimlerin Geriye Bırakılması ve Ara Seçimler
</code></pre>
<p style="margin: 1em 0; font-size: 16pt; text-align: left;">Madde 78:</p>
<p style="margin: 1em 0; font-size: 16pt; text-align: left;">Savaş sebebiyle yeni seçimlerin yapılmasına imkan görülmezse, Türkiye Büyük Millet Meclisi, seçimlerin bir yıl geriye bırakılmasına karar verebilir. Geri bırakma sebebi ortadan kalkmamışsa, erteleme kararındaki usule göre işlem tekrarlanabilir. Ertelenen seçimle, yeni seçilen meclis, beş yıllık dönemin kalan süresince görev yapar ve bu süre tam dönem sayılır.</p>
<p style="margin: 1em 0; font-size: 16pt; text-align: left;">Bir milletvekilinin vekilliğinin düşmesi halinde, boşalan koltuk, seçildiği yüzbinlik nüfus tarafından yapılan ara seçimle doldurulur. Ara seçim, boşalmayı takip eden altmış günden sonraki ilk pazar günü ara seçimle yapılır. </p>
<p style="margin: 1em 0; font-size: 16pt; text-align: left;">Genel seçimlere bir yıl kala, ara seçim yapılamaz.</p>
<pre><code>               E.   Erken Seçim Kararı
</code></pre>
<p style="margin: 1em 0; font-size: 16pt; text-align: left;">Madde 79:</p>
<p style="margin: 1em 0; font-size: 16pt; text-align: left;">Bir ay içinde seçmenlerin en az yüzde altmışının bağlı bulundukları temsil ofislerine erken seçim talebinde bulunmaları hâlinde, bu talep yetkili seçim kurulunca doğrulanır ve ilgili kanun hükümleri uyarınca erken seçim kararı oylamaya sunulur.</p>
<pre><code>               F.   Üyelikle İlgili Hükümler

                         1\.   Milletin Temsili
</code></pre>
<p style="margin: 1em 0; font-size: 16pt; text-align: left;">Madde 80:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri, seçildikleri bölgeyi veya kendilerini seçenleri değil, bütün Milleti temsil ederler.</p>
<pre><code>                         2\.   Andiçme
</code></pre>
<p style="margin: 1em 0; font-size: 16pt; text-align: left;">Madde 81:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri, göreve başlarken aşağıdaki şekilde andiçerler:<br/>
“Devletin varlığını ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma; hukukun üstünlüğüne, demokratik ve laik Cumhuriyete ve Atatürk ilke ve inkılaplarına bağlı kalacağıma; toplumun huzur ve refahı, milli dayanışma ve adalet anlayışı içinde herkesin insan haklarından ve temel hürriyetlerden yararlanması ülküsünden ve Anayasaya sadakattan ayrılmayacağıma; büyük Türk Milleti önünde namusum ve şerefim üzerine andiçerim.”</p>
<p style="margin: 1em 0; font-size: 16pt; text-align: left;">Andı tam ve eksiksiz okumayan ve içtiği andın aksi yönde davranışlarda bulunan veya bulunmuş olan kişi, milletvekilliği görevine başlayamaz başlamış olsa bile görevine devam edemez.</p>
<pre><code>                         3\.   Üyelikle Bağdaşmayan İşler
</code></pre>
<p style="margin: 1em 0; font-size: 16pt; text-align: left;">Madde 82:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri, Devlet ve diğer kamu tüzelkişilerinde ve bunlara bağlı kuruluşlarda; Devletin veya diğer kamu tüzelkişilerinin doğru ya da dolaylı olarak katıldığı teşebbüs ve ortaklıklarda; özel gelir kaynakları ve özel imkanları kanunla sağlamış kamu yararına çalışan derneklerin ve Devletten yardım sağlayan vakıfların, kamu kurumu niteliğindeki meslek kuruluşları ile sendikalar ve bunların üst kuruluşlarının ve katıldıkları teşebbüs veya ortaklıkların yönetim ve denetim kurullarında görev alamazlar, vekili olamazlar, herhangi bir taahhüt işini doğrudan veya dolaylı olarak kabul edemezler, temsilcilik ve hakemlik yapamazlar.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri, yürütme ve yargı organının teklif, inha veya onanmasına bağlı resmi veya özel herhangi bir işle görevlendirilemezler.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri, bu görevlere seçildikleri tarihten itibaren görev süresince mensubu bulundukları siyasi partiden istifa ederler. Bu kişiler, görevleri sona erdiğinde siyasi parti üyeliklerine yeniden kabul edilebilirler. Türkiye Büyük Millet Meclisi üyeleri, görevleri süresince herhangi bir siyasi partinin veya parti grubunun faaliyetlerinde, katılamazlar.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeliği ile bağdaşmayan diğer görev ve işler kanunla düzenlenir.</p>
<pre><code>                         4\.   Faaliyet Raporu ve Yasama Dokunulmazlığı
</code></pre>
<p style="margin: 1em 0; font-size: 16pt; text-align: left;">Madde 83:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri; Meclis çalışmalarındaki faaliyetlerini, her yasama yılının bir haftalık dönemlerinde faaliyet raporu olarak halka sunmakla yükümlüdür. Bu raporlar, milletvekillerinin Meclis çalışmalarındaki oy, katıldıkları görüşmeleri ve seçildikleri bölgedeki faaliyetlerini içerir. Raporlar, bir haftalık dönemin bitimine müteakiben en fazla beş gün içinde halkın erişimine açık şekilde yayımlanır. Ancak Türkiye Büyük Millet Meclisi Başkanlık Divanınca kararı alınan gizli oturumlar bu faaliyet raporuna eklenemez veya halka açıklanamaz. Bölgeler Meclisi yahut Yargı Meclisi ile yapılan ortak oturumlarda Meclislerden birinin bile oturumun gizli olacağı hakkında karar alması o oturumu gizli kılar.</p>
<p style="margin: 1em 0; font-size: 16pt; text-align: left;">Milletvekilleri, tüm eylem ve davranışlarında halk ile eşit sorumluluktadır hiçbir ayrıcalığa sahip olamazlar.</p>
<pre><code>                         5\.   Milletvekilliğinin Düşmesi
</code></pre>
<p style="margin: 1em 0; font-size: 16pt; text-align: left;">Madde 84:</p>
<p style="margin: 1em 0; font-size: 16pt; text-align: left;">İstifa eden milletvekilinin milletvekilliğinin düşmesi, istifanın geçerli olduğu Türkiye Büyük Millet Meclisi Başkanlık Divanınca tespit edildikten sonra istifa geçerli sayılır.</p>
<p style="margin: 1em 0; font-size: 16pt; text-align: left;">Milletvekilliğinin kesin hüküm giyme halinde düşmesi, bu husustaki kesin mahkeme kararının Başkanlık Divanına bildirilmesi ile olur.</p>
<p style="margin: 1em 0; font-size: 16pt; text-align: left;">İlgili maddelerde yazan milletvekilliği ile bağdaşmayan bir görev veya hizmeti tespit edilen milletvekilinin, yetkili mahkemenin durumu tespit eden raporu Başkanlık Divanına sunması üzere milletvekilliği düşer.</p>
<p style="margin: 1em 0; font-size: 16pt; text-align: left;">Meclis çalışmalarına özürsüz veya izinsiz olarak bir adli yıl içerisinde on birleşim günü katılmayan milletvekilinin milletvekilliğinin düşmesine, bu durumun Meclis Başkanlık Divanınca tespit edilmesi üzere karar verilir.</p>
<pre><code>                         6\.   İptal İstemi
</code></pre>
<p style="margin: 1em 0; font-size: 16pt; text-align: left;">Madde 85:</p>
<p style="margin: 1em 0; font-size: 16pt; text-align: left;">Milletvekilliğinin düşmesine karar verilmiş olması hallerinde, kararın alındığı tarihten başlayarak yedi gün içerisinde ilgili milletvekili veya bir diğer milletvekili, kararın, Anayasaya, kanuna veya İçtüzüğe aykırılığı iddiasıyla iptali için Anayasa Mahkemesine başvurabilir. Anayasa Mahkemesi, iptal isteminin onbeş gün içerisinde kesin karara bağlar.</p>
<pre><code>                        7\.   Ödenek, Yolluklar ve Emeklilik
</code></pre>
<p style="margin: 1em 0; font-size: 16pt; text-align: left;">Madde 86:</p>
<p style="margin: 1em 0; font-size: 16pt; text-align: left;">Milletvekillerinin aylık net maaşı, ülkenin medyan net maaşını aşamaz. Maaş, herhangi bir ek ödenek içeremez. </p>
<p style="margin: 1em 0; font-size: 16pt; text-align: left;">Adli yıl süresince, milletvekillerinin meclis ile seçildikleri bölgelerdeki Temsil Ofisleri arasındaki toplu taşıma; otobüs veya ekonomi sınıfı uçak bileti gibi masrafları veya özel araç kullanımı halinde, seyahatin görevle ilgili olduğu; gidilen mesafe, tarih ve saat ile yakıt giderlerini içeren belgelerle kanıtlanır, belgelenmesi halinde Sayıştay tarafından denetlenir ve bir sonraki ay maaşlarıyla geri ödenir.</p>
<p style="margin: 1em 0; font-size: 16pt; text-align: left;">Milletvekillerine makam aracı veya özel ulaşım imkanı sağlanmaz. Ancak; yukarıda belirtilen şartlarda özel araç kullanımı durumunda, araçlarına protokol plakası takabilirler.</p>
<p style="margin: 1em 0; font-size: 16pt; text-align: left;">Milletvekillerinin görev süreleri, genel emeklilik sisteminde prim gününden sayılır; milletvekillerine özel emeklilik hakkı tanınamaz.</p>
<pre><code>II.   Türkiye Büyük Millet Meclisi’ nin Görev ve Yetkileri

               A.   Genel Olarak
</code></pre>
<p style="margin: 1em 0; font-size: 16pt; text-align: left;">Madde 87:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisinin görev ve yetkileri, kanun koymak, değiştirmek ve kaldırmak; bütçe ve kesinhesap kanun tekliflerini görüşmek ve kabul etmek; savaş ilanına karar vermek; milletlerarası andlaşmaların onaylanmasını uygun bulmak, Türkiye Büyük Millet Meclisi üye tamsayısının beşte üç çoğunluğunun kararı ile karar vermek ve Anayasanın diğer maddelerinde öngörülen yetkileri kullanmak ve görevlerini yerine getirmektir.</p>
<pre><code>               B.   Kanunların Teklif Edilmesi ve Görüşülmesi
</code></pre>
<p style="margin: 1em 0; font-size: 16pt; text-align: left;">Madde 88:</p>
<p style="margin: 1em 0; font-size: 16pt; text-align: left;">Kanun teklif etmeye milletvekilleri yetkilidir. Ancak bu halkın temsilci gönderdikleri bölgelerdeki Temsil Ofis’ leri aracılığı ile önerge vermelerine yada çıkarılan kanunlara itiraz etmelerine engel değildir.</p>
<p style="margin: 1em 0; font-size: 16pt; text-align: left;">Kanun tekliflerinin Türkiye Büyük Millet Meclisinde görüşme usul ve esasları içtüzükle düzenlenir.</p>
<pre><code>               C.   Kanunların Cumhurbaşkanınca Yayımlanması
</code></pre>
<p style="margin: 1em 0; font-size: 16pt; text-align: left;">Madde 89:</p>
<p style="margin: 1em 0; font-size: 16pt; text-align: left;">Cumhurbaşkanı, Türkiye Büyük Millet Meclisi’ nce kabul edilen kanunları bir hafta içinde yayımlar.</p>
<pre><code>               D.   Milletlerarası Andlaşmaları Uygun Bulma
</code></pre>
<p style="margin: 1em 0; font-size: 16pt; text-align: left;">Madde 90:</p>
<p style="margin: 1em 0; font-size: 16pt; text-align: left;">Türkiye Cumhuriyeti adına yabancı devletlerle ve milletlerarası kuruluşlarla yapılacak andlaşmaların onaylanması, Türkiye Büyük Millet Meclisinin onaylamayı bir kanunla uygun bulmasına bağlıdır.  </p>
<p style="margin: 1em 0; font-size: 16pt; text-align: left;">Ekonomik, ticari veya teknik ilişkileri düzenleyen ve süresi bir yılı aşmayan andlaşmalar, Devlet Maliyesi bakımından bir yüklenme getirmemek, kişi hallerine ve Türklerin yabancı memleketlerdeki mülkiyet haklarına dokunmamak şartıyla, yayımlanma ile yürürlüğe konulabilir. Bu takdirde bu andlaşmalar, yayımlarından başlayarak iki ay içinde Türkiye Büyük Millet Meclisinin bilgisine sunulur.</p>
<p style="margin: 1em 0; font-size: 16pt; text-align: left;">Milletlerarası bir andlaşmaya dayanan uygulama andlaşmaları ile kanunun verdiği yetkiye dayanarak yapılan ekonomik, ticari, teknik veya idari andlaşmaların Türkiye Büyük Millet Meclisi’ nce uygun bulunması zorunludur.</p>
<p style="margin: 1em 0; font-size: 16pt; text-align: left;">Türk kanunlarına değişiklik getiren her türlü andlaşmaların yapılmasında birinci fıkra hükmü uygulanır.</p>
<p style="margin: 1em 0; font-size: 16pt; text-align: left;">Usulüne göre yürürlüğe konulmuş milletlerarası andlaşmalar kanun hükmündedir. Bunlar hakkında Anayasaya aykırılık iddiası ile Anayasa Mahkemesi’ ne başvurulabilinir. Usulüne göre yürürlüğe konulmuş temel hak ve özgürlüklere ilişkin milletlerarası andlaşmalarla kanunların aynı konuda farklı hükümler içermesi nedeniyle çıkabilecek uyuşmazlıklarda Anayasaya ugunluğu Anayasa Mahkemesi’ nce onaylanırsa, andlaşma hükümleri esas alınır.</p>
<p style="margin: 1em 0; font-size: 16pt; text-align: left;">Türkiye Cumhuriyeti Anayasa’ sı ile uyuşmayan veya değişiklik gerektiren hiçbir andlaşma kabul edilemez.</p>
<pre><code>               E.   Savaş Hali İlanı ve Silahlı Kuvvet Kullanılmasına İzin Verme
</code></pre>
<p style="margin: 1em 0; font-size: 16pt; text-align: left;">Madde 91:</p>
<p style="margin: 1em 0; font-size: 16pt; text-align: left;">Milletlerarası hukukun meşru sayıldığı hallerde savaş hali ilanına ve Türkiye Cumhuriyeti’ nin taraf olduğu milletlerarası andlaşmaların veya milletlerarası nezaket kurallarının gerektirdiği haller dışında, Türk Silahlı Kuvvetleri’ nin yabancı ülkelere gönderilmesine veya yabancı silahlı kuvvetlerin Türkiye Cumhuriyeti’ nde bulunmasına izin verme yetkisi Türkiye Büyük Millet Meclisi’ nindir.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi tatilde veya ara vermede iken ülkenin ani bir saldırıya uğraması ve bu sebeple silahlı kuvvet kullanılmasına derhal karar verilmesinin kaçınılmaz olması halinde Cumhurbaşkanı da, Türk Silahlı Kuvvetleri’ nin kullanılmasına karar verebilir.</p>
<pre><code>III.   Türkiye Büyük Millet Meclisinin Faaliyetleri ile İlgili Hükümler

               A.   Toplanma ve Tatil
</code></pre>
<p style="margin: 1em 0; font-size: 16pt; text-align: left;">Madde 92:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, her yıl Ekim ayının ilk pazartesi günü kendiliğinden toplanır.</p>
<p style="margin: 1em 0; font-size: 16pt; text-align: left;">Meclis, bir yasama yılında en çok otuz gün tatil yapabilir; ara verme veya tatil sırasında Başkanlık Divanı’ nca toplantıya çağrılır.</p>
<p style="margin: 1em 0; font-size: 16pt; text-align: left;">Başkanlık Divanı da doğrudan doğruya üyelerin beşte birinin yazılı istemi üzerine, Meclisi toplantıya çağırır.</p>
<p style="margin: 1em 0; font-size: 16pt; text-align: left;">Ara verme veya tatil sırasında toplanan Türkiye Büyük Millet Meclisi’ nde, öncelikle bu toplantıyı gerektiren konu görüşülmeden ara verme veya tatile devam edilemez.</p>
<pre><code>               B.   Başkanlık Divanı ve Cumhurbaşkanlığı
</code></pre>
<p style="margin: 1em 0; font-size: 16pt; text-align: left;">Madde 93:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, üyeleri arasında gizli oyla bir Meclis Başkanı seçer. Meclis Başkanı, “Cumhurbaşkanı” ünvanını taşır ve devleti resmi törenlerde temsil eder; oturumları yönetme ve sözcülük vazifeleri dışında diğer milletvekillerinden üstünlüğü veya ayrıcalığı bulunamaz.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi’ nin Başkanlık Divanı, Meclis üyeleri arasından seçilen Meclis Başkanı, Başkanvekilli, Katip Üyeler ve İdare Amirlerinden oluşur.</p>
<p style="margin: 1em 0; font-size: 16pt; text-align: left;">Başkanlık Divanı, Türkiye Büyük Millet Meclisi milletvekilleri arasından, meclisin kendi seçim şartlarına göre gizli oyla seçtiği üyelerden oluşur. Hiçbir milletvekili, siyasi parti adına veya siyasi parti tarafından aday gösterilemez; seçimler bireysel esaslara göre yapılır.<br/>
 Türkiye Büyük Millet Meclisi Başkanlık Divanı için, beş yasama döneminde bir seçim yapılır. Türkiye Büyük Millet Meclisi Başkan adayları, Meclis üyeleri içinden, Meclisin toplandığı günden itibaren beş gün içinde, Başkanlık Divanı’ na bildirilir, Başkan seçimi gizli oyla yapılır. İlk iki oylamada üye tamsayısının üçte iki ve üçüncü oylamada üye tamsayısının salt çoğunluğu aranır. Üçüncü oylamada salt çoğunluk sağlanamazsa, bu oylamada en çok oy alan iki aday için dördüncü oylama yapılır; dördüncü oylamada en fazla oy alan üye Cumhurbaşkanı seçilmiş olur. Bu oylamalarda en fazla ikinci oyu alan üye ise Cumhurbaşkanı Yardımcısı olur.</p>
<p style="margin: 1em 0; font-size: 16pt; text-align: left;">Başkan seçimi, aday gösterme süresinin bitiminden itibaren, beş gün içinde tamamlanır.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi Başkanvekilleri, Katip Üyelerinin ve İdare Amirlerinin adedi, seçim nisabı, oylama sayısı ve usulleri, Meclis İçtüzüğünde belirlenir.</p>
<pre><code>               C.   İçtüzük ve Kolluk İşleri
</code></pre>
<p style="margin: 1em 0; font-size: 16pt; text-align: left;">Madde 94:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, çalışmalarını, kendi yaptığı İçtüzük hükümlerine göre yürütür.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisinin bütün bina, tesis, eklenti ve arazisinde emniyet ve kolluk hizmetleri, ilgili kolluk kuvvetleri tarafından yürütülür. Bu hizmetler için yeteri kadar kuvvet, ilgili makamlarca tahsis edilir.</p>
<pre><code>               D.   Toplantı ve Karar Yeter Sayısı
</code></pre>
<p style="margin: 1em 0; font-size: 16pt; text-align: left;">Madde 95:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, yapacağı seçimler dahil bütün işlerinde üye tamsayısının en az beşte üçü ile toplanır. Türkiye Büyük Millet Meclisi, Anayasada başkaca bir hüküm yoksa toplantıya katılanların beşte üçü ile karar verir; ancak karar yeter sayısı hiçbir şekilde üye tamsayısının üçte birinin bir fazlasından az olamaz.</p>
<pre><code>               E.   Görüşmelerin Açıklığı ve Yayımlanması
</code></pre>
<p style="margin: 1em 0; font-size: 16pt; text-align: left;">Madde 96:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi Genel Kurulundaki görüşmeler açıktır ve tutanak dergisinde tam olarak yayımlanır.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi İçtüzük hükümlerine göre kapalı oturumlar yapabilir, bu oturumdaki görüşmelerin yayımı Türkiye Büyük Millet Meclisi kararına bağlıdır.</p>
<p style="margin: 1em 0; font-size: 16pt; text-align: left;">Meclisteki açık görüşmelerin, o oturumdaki Başkanlık Divanının teklifi üzerine Meclisce başka karar alınmadıkça, her türlü vasıta ile yayımı serbesttir.</p>
<pre><code>               F.   Kanunların Halk Tarafından Onaylanması
</code></pre>
<p style="margin: 1em 0; font-size: 16pt; text-align: left;">Madde 97:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi’ nde kabul edilen kanunlar, resmi gazetede yayınlanmasından itibaren kırkbeş gün içinde, ülke genelinde seçmenler tarafından Temsil Ofis’ leri aracılığı ile itiraz edilebilir. İtiraz için ülke genelinde itiraz dilekçesi vermeye yetkili kişilerin salt çoğunluğunun bir fazlasının itiraz etmesi yeterlidir.</p>
<p style="margin: 1em 0; font-size: 16pt; text-align: left;">İtirazın geçerli olduğu Türkiye Büyük Millet Meclisi Başkanlık Divanı’ nca itirazın usul ve yeterliliği onaylandıktan sonra, kanun bir aylık süre boyunca tüm Temsil Ofis’ lerinde halk oylamasına sunulur. Oylamaya katılanların salt çoğunluğu o bölgenin kararını belirler.</p>
<p style="margin: 1em 0; font-size: 16pt; text-align: left;">Halk oylaması sonuçlarına göre, her milletvekili kendi bölgesinin kararına uygun olarak Türkiye Büyük Millet Meclisi’ nde oy kullanır. Kanun, Türkiye Büyük Millet Meclisi mevcut karar alma kurallarına göre kabul veya reddedilir.</p>
<p style="margin: 1em 0; font-size: 16pt; text-align: left;">İtiraz dilekçeleri ve oylama süreci, Yüksek Seçim Kurulu’ nun denetimi altındadır.</p>
<pre><code>               G.   İtiraz Dilekçesi Verme Yetkinliği
</code></pre>
<p style="margin: 1em 0; font-size: 16pt; text-align: left;">Madde 98:</p>
<p style="margin: 1em 0; font-size: 16pt; text-align: left;">Onsekiz yaşını dolduran her Türk vatandaşı itiraz dilekçesi verme hakkına sahiptir.</p>
<p style="margin: 1em 0; font-size: 16pt; text-align: left;">İtiraz dilekçesi verme yetkisi ancak en az önlisans derecesine sahip olmayanlar, akli kısıtlılar, ceza infaz kurumları ve tutukevlerinde bulunanlar, zimmet, ihtilas, irtikap, rüşvet, hırsızlık, dolandırıcılık, sahtecilik, inancı kötüye kullanma, dolanlı iflas, uyuşturucu kullanma, irticai faaliyetlerde bulunma gibi yüz kızartıcı suçlarla, kasten adam öldürme, yaralama, işkence, cinsel saldırı veya istismar, hürriyeti tehdit veya alıkoyma, silahlı örgüt üyeliği, casusluk, kaçakçılık, terör suçu, resmi belgede sahtecilik, resmi ihale ve alım satımlara fesat karıştırma, adalete ve anayasaya karşı suçlardan biriyle hüküm giymiş olanlar ile sınırlandırılır.</p>
<pre><code>IV.   Türkiye Büyük Millet Meclisinin Bilgi Edinme ve Denetim Yolları

               A.   Genel Hükümler
</code></pre>
<p style="margin: 1em 0; font-size: 16pt; text-align: left;">Madde 99:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi; Meclis araştırması, genel görüşme, Meclis soruşturması ve yazılı soru yollarıyla bilgi edinme ve denetleme yetkisinin kullanır.</p>
<p style="margin: 1em 0; font-size: 16pt; text-align: left;">Meclis araştırması, belli konuda bilgi edinmek için yapılan incelemeden ibarettir.</p>
<p style="margin: 1em 0; font-size: 16pt; text-align: left;">Genel görüşme, toplumun ve Devlet faaliyetlerini ilgilendiren belli bir konunun Türkiye Büyük Millet Meclisi Genel Kurulunda görüşülmesidir.</p>
<pre><code>                B.   Gensoru
</code></pre>
<p style="margin: 1em 0; font-size: 16pt; text-align: left;">Madde 100:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, yürütme yetkisinin denetlemek amacıyla yazılı soru usulünü kullanır.</p>
<p style="margin: 1em 0; font-size: 16pt; text-align: left;">Milletvekilleri, kamu kurum ve kuruluşlarının faaliyetleri hakkında yazılı soru tevdi edilir. Sorular, tevdi tarihlerinden itibaren onbeş gün içinde ilgili kamu kuruluşunca yanıtlanır.</p>
<p style="margin: 1em 0; font-size: 16pt; text-align: left;">Yazılı soruların şekli, içeriği ve cevaplama usulü içtüzük ile düzenlenir.</p>
<pre><code>               C.   Meclis Soruşturması
</code></pre>
<p style="margin: 1em 0; font-size: 16pt; text-align: left;">Madde 101:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, kamu hizmetlerinin yürütülmesindeki görevlilerin suç işlediği iddiasını soruşturmak üzere yargıdan soruşturma talep edebilir.</p>
<p style="margin: 1em 0; font-size: 16pt; text-align: left;">Soruşturma, yargı tarafından oluşturulan bir komisyonca yürütülür ve komisyon raporu karara bağlandıktan sonra Türkiye Büyük Millet Meclisi’ ne sunulur. Usul ve esaslar, İçtüzük ile belirlenir.</p>
<p style="margin: 1em 0; font-size: 16pt; text-align: left;">Soruşturma, Meclis tarafından oluşturulan bir komisyonca yürütülür ve komisyon raporu Genel Kurul’ da görüşülerek karara bağlanır. Usul ve esaslar, İçtüzük ile belirlenir.</p>
<p style="margin: 1em 0; font-size: 16pt; text-align: left;">İKİNCİ BÖLÜM</p>
<p style="margin: 1em 0; font-size: 16pt; text-align: left;">Yürütme</p>
<pre><code>I.   İlçe, İl, Bölge ve Bölgeler Meclisleri  

               A.   Kuruluşları

                         1\.   Bölgeler Meclisi
</code></pre>
<p style="margin: 1em 0; font-size: 16pt; text-align: left;">Madde 102:</p>
<p style="margin: 1em 0; font-size: 16pt; text-align: left;">Bölgeler Meclisi; yedi bölgeden seçilen bölge başkanlarından oluşur.</p>
<pre><code>                         2\.   Bölge Meclisleri
</code></pre>
<p style="margin: 1em 0; font-size: 16pt; text-align: left;">Madde 103:</p>
<p style="margin: 1em 0; font-size: 16pt; text-align: left;">Bölge Meclisleri; Bölge Başkanları başkanlığında üyeleri İl Başkanları tarafından oluşturulur.</p>
<pre><code>                         3\.   İl Meclisleri
</code></pre>
<p style="margin: 1em 0; font-size: 16pt; text-align: left;">Madde 104:</p>
<p style="margin: 1em 0; font-size: 16pt; text-align: left;">İl Meclisleri; İl Başkanı başkanlığında üyeleri İlçe Başkanları tarafından oluşturulur.</p>
<pre><code>                         4\.   İlçe Meclisleri
</code></pre>
<p style="margin: 1em 0; font-size: 16pt; text-align: left;">Madde 105:</p>
<p style="margin: 1em 0; font-size: 16pt; text-align: left;">İlçe Meclisleri, İlçe Başkanı başkanlığında o ilçede yaşayan katılım hakkına sahip vatandaşlar tarafından oluşturulur.</p>
<p style="margin: 1em 0; font-size: 16pt; text-align: left;">Yirmi yaşını dolduran her Türk vatandaşı ilçe meclislerindeki halkoylamasına katılma hakkına sahiptir.</p>
<p style="margin: 1em 0; font-size: 16pt; text-align: left;">En az önlisans derecesine sahip olmayanlar, aktif; İl ve Bölge Başkanları, milletvekilleri,  yüksek mahkeme üyeleri, Türk Silahlı Kuvvetler ve kolluk kuvvetler mensupları, bulunduğu ilçede beş yıldan az süre boyunca ikamet etmiş veya o ilçenin nüfusunda kaydı bulunmayanlar, akli kısıtlılar, ceza infaz kurumları ve tutukevlerinde bulunanlar, taksirli suçlar hariç hapis cezasına hüküm giymiş olanlar; zimmet, ihtilas, irtikap, rüşvet, hırsızlık, dolandırıcılık, sahtecilik, inancı kötüye kullanma, dolanlı iflas, uyuşturucu kullanma, irticai faaliyetlerde bulunma gibi yüz kızartıcı suçlarla, kasten adam öldürme, kasten yaralama, işkence, cinsel saldırı veya istismar, hürriyeti tehdit veya alıkoyma, silahlı örgüt üyeliği, casusluk, kaçakçılık, terör suçu, resmi belgede sahtecilik, resmi ihale ve alım satımlara fesat karıştırma, adalete ve anayasaya karşı suçlar gibi ağır suçlardan biriyle hüküm giymiş olanlar ilçe meclisi oturumlarına ve seçimlerine katılamazlar.</p>
<pre><code>               B.   İlçe, İl, Bölge Başkanı Seçilme Yeterliliği
</code></pre>
<p style="margin: 1em 0; font-size: 16pt; text-align: left;">Madde 106:</p>
<p style="margin: 1em 0; font-size: 16pt; text-align: left;">Otuz yaşını doldurmuş ve altmışbeş yaşını doldurmamış her Türk İlçe, İl, Bölge Başkanı seçilebilir.</p>
<p style="margin: 1em 0; font-size: 16pt; text-align: left;">En az lisans derecesine sahip olmayanlar, milletvekilliği yapmış olanlar, yüksek mahkemelerde görev almış olanlar, kısıtlılar, kamu hizmetlerinden yasaklılar, seçildiği bölgede on yıldan az süre boyunca ikamet etmiş veya o bölgenin nüfusunda kaydı bulunmayanlar, taksirli suçlar hariç hapis cezasına ile hüküm giymiş olanlar; zimmet, ihtilas, irtikap, rüşvet, hırsızlık, dolandırıcılık, sahtecilik, inancı kötüye kullanma, dolanlı iflas, uyuşturucu kullanma, irticai faaliyetlerde bulunma gibi yüz kızartıcı suçlarla, kasten adam öldürme, kasten yaralama, işkence, cinsel saldırı veya istismar, hürriyeti tahdit veya alıkoyma, silahlı örgüt üyeliği, casusluk, kaçakçılık, terör suçu, resmi belgede sahtecilik, resmi ihale ve alım satımlara fesat karıştırma, adalete ve anayasaya karşı suçlar gibi ağır suçlardan biriyle hüküm giymiş olanlar başkan seçilemezler.</p>
<p style="margin: 1em 0; font-size: 16pt; text-align: left;">Yükseköğretim kurumlarındaki öğretim elemanları, Yükseköğretim Kurulu üyeleri, kamu kurum ve kuruluşlarının görevlileri, Türk Silahlı Kuvvetler ile kolluk kuvvetler mensupları, görevlerinden çekilmedikçe, aday olamazlar ve İlçe, İl, Bölge Başkanı seçilemezler.</p>
<pre><code>               C.   İlçe, İl ve Bölge Meclisi Başkanı Seçim Dönemi ve Görev Süresi
</code></pre>
<p style="margin: 1em 0; font-size: 16pt; text-align: left;">Madde 107:</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları seçimleri beş yılda bir halk tarafından eylül ayının son pazar gününde yapılır.</p>
<p style="margin: 1em 0; font-size: 16pt; text-align: left;">Süresi biten başkan yeniden seçilebilir; ancak aynı veya alt seviyede en fazla iki dönem görev yapabilir. Erken seçim durumunda, önceki görev süresi tam dönem sayılır.</p>
<pre><code>               D.   Seçimlerin Geriye Bırakılması, Ara Seçimler ve Erken Seçim
</code></pre>
<p style="margin: 1em 0; font-size: 16pt; text-align: left;">Madde 108:</p>
<p style="margin: 1em 0; font-size: 16pt; text-align: left;">Genel seçimlerin ertelenmesi kararı Türkiye Büyük Millet Meclisi tarafından alınan kararla sağlanır.</p>
<p style="margin: 1em 0; font-size: 16pt; text-align: left;">Ertelenen seçimle, yeni seçilen başkan, beş yıllık dönemin kalan süresince görev yapar ve bu süre tam dönem sayılır.</p>
<p style="margin: 1em 0; font-size: 16pt; text-align: left;">Bir başkanın başkanlığının düşmesi halinde, boşalan koltuk, seçildiği yerdeki halk tarafından yapılan ara seçimle doldurulur. Ara seçim, boşalmayı takip eden altmış günden sonraki ilk pazar günü ara seçimle yapılır. </p>
<p style="margin: 1em 0; font-size: 16pt; text-align: left;">Genel seçimlere bir yıl kala, ara seçim yapılamaz.</p>
<pre><code>               E.   Üyelikle İlgili Hükümler

                         1\.   Milletin Temsili
</code></pre>
<p style="margin: 1em 0; font-size: 16pt; text-align: left;">Madde 109:</p>
<p style="margin: 1em 0; font-size: 16pt; text-align: left;">İlçe, İl ve Bölge Başkanları, seçildikleri bölgeyi veya kendilerini seçenleri değil, bütün Milleti temsil ederler. Ancak yetki alanı seçildiği yer ile sınırlıdır.</p>
<pre><code>                         2\.   Andiçme
</code></pre>
<p style="margin: 1em 0; font-size: 16pt; text-align: left;">Madde 110:</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, göreve başlarken aşağıdaki şekilde andiçerler:<br/>
“Devletin varlığını ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma; hukukun üstünlüğüne, demokratik ve laik Cumhuriyete ve Atatürk ilke ve inkılaplarına bağlı kalacağıma; toplumun huzur ve refahı, milli dayanışma ve adalet anlayışı içinde herkesin insan haklarından  ve temel hürriyetlerden yararlanması ülküsünden ve Anayasaya sadakattan ayrılmayacağıma; büyük Türk milleti önünde namusum ve şerefim üzerine andiçerim.”</p>
<p style="margin: 1em 0; font-size: 16pt; text-align: left;">Andı tam ve eksiksiz okumayan ve içtiği andın aksi yönde davranışlarda bulunan veya bulunmuş olan kişi, başkanlık görevine başlayamaz başlamış olsa bile görevine devam edemez.</p>
<pre><code>                         3\.   Üyelikle Bağdaşmayan İşler
</code></pre>
<p style="margin: 1em 0; font-size: 16pt; text-align: left;">Madde 111:</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları; Devlet ve diğer kamu tüzelkişilerinde ve bunlara bağlı kuruluşlarda; Devletin veya diğer kamu tüzelkişilerinin doğru ya da dolaylı olarak katıldığı teşebbüs ve ortaklıklarda; özel gelir kaynakları ve özel imkanları kanunla sağlamış kamu yararına çalışan derneklerin ve Devletten yardım sağlayan vakıfların, kamu kurumu niteliğindeki meslek kuruluşları ile sendikalar ve bunların üst kuruluşlarının ve katıldıkları teşebbüs veya ortaklıkların yönetim ve denetim kurullarında görev alamazlar, vekili olamazlar, herhangi bir taahhüt işini doğrudan veya dolaylı olarak kabul edemezler, temsilcilik ve hakemlik yapamazlar.</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, bu görevlere seçildikleri tarihten itibaren görev süresince mensubu bulundukları siyasi partiden istifa ederler. Bu kişiler, görevleri sona erdiğinde siyasi parti üyeliklerine yeniden kabul edilebilirler. İlçe,İl, Bölge Başkanları, görevleri süresince herhangi bir siyasi partinin veya parti grubunun faaliyetlerinde, katılamazlar.</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, yasama ve yargı organının teklif, inha veya onanmasına bağlı resmi veya özel herhangi bir işle görevlendirilemezler.</p>
<p style="margin: 1em 0; font-size: 16pt; text-align: left;">İlçe, İl, Bölge Başkanlığı ile bağdaşmayan diğer görev ve işler kanunla düzenlenir.</p>
<pre><code>                         4\.   Faaliyet Raporu ve Yürütme Dokunulmazlığı
</code></pre>
<p style="margin: 1em 0; font-size: 16pt; text-align: left;">Madde 112:</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, Meclis çalışmalarındaki faaliyetlerini, bir haftalık dönemlerde faaliyet raporu olarak halka sunmakla yükümlüdür. Bu raporlar, İlçe, İl, Bölge Başkanlarının katıldıkları meclis görüşmeleri ve seçildikleri bölgedeki faaliyetlerini içerir. Raporlar bir haftalık dönemin bitimine müteakiben en fazla beş gün içinde halkın erişimine açık şekilde yayımlanır. Ancak Bölgeler Meclisince kararı alınan gizli oturumlar bu faaliyet raporuna eklenemez veya halka açıklanamaz. Türkiye Büyük Millet Meclisi yahut Yargı Meclisi ile yapılan ortak oturumlarda Meclislerden birinin bile oturumun gizli olacağı hakkında karar alması o oturumu gizli kılar.</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, tüm eylem ve davranışlarında halk ile eşit sorumluluktadır hiçbir ayrıcalığa sahip olamazlar.</p>
<pre><code>                         5\.   Başkanlığın Düşmesi
</code></pre>
<p style="margin: 1em 0; font-size: 16pt; text-align: left;">Madde 113:</p>
<p style="margin: 1em 0; font-size: 16pt; text-align: left;">İstifa eden başkanın başkanlığının düşmesi, istifanın geçerli olduğu Bölgeler Meclisince tespit edildikten sonra istifa geçerli sayılır.</p>
<p style="margin: 1em 0; font-size: 16pt; text-align: left;">Başkanlığın kesin hüküm giyme halinde düşmesi, bu husustaki kesin mahkeme kararının Bölgeler Meclisine bildirilmesi ile olur.</p>
<p style="margin: 1em 0; font-size: 16pt; text-align: left;">İlgili maddelerde yazan başkanlık ile bağdaşmayan bir görev veya hizmeti tespit edilen başkanın, yetkili mahkemenin durumu tespit eden raporu Bölgeler Meclisine sunması üzere başkanlığı düşer.</p>
<p style="margin: 1em 0; font-size: 16pt; text-align: left;">Meclis çalışmalarına özürsüz veya izinsiz olarak bir yıl içerisinde on birleşim günü katılmayan başkanın başkanlığının düşmesine, bu durumun Bölgeler Meclisince tespit edilmesi üzere karar verilir.</p>
<pre><code>                         6\.   İptal İstemi
</code></pre>
<p style="margin: 1em 0; font-size: 16pt; text-align: left;">Madde 114:</p>
<p style="margin: 1em 0; font-size: 16pt; text-align: left;">Başkanlığının düşmesine karar verilmiş olması hallerinde, kararın alındığı tarihten başlayarak yedi gün içerisinde ilgili başkan veya aynı seviyedeki bir diğer başkan, kararın, Anayasaya, kanuna veya İçtüzüğe aykırılığı iddiasıyla iptali için Anayasa Mahkemesine başvurabilir. Anayasa Mahkemesi, iptal isteminin onbeş gün içerisinde kesin karara bağlar.</p>
<pre><code>                         7\.   Ödenek, Yolluklar ve Emeklilik
</code></pre>
<p style="margin: 1em 0; font-size: 16pt; text-align: left;">Madde 115:</p>
<p style="margin: 1em 0; font-size: 16pt; text-align: left;">Her seviyedeki başkanın aylık net maaşı, ülkenin medyan net maaşını aşamaz. Maaş, herhangi bir ek ödenek içeremez. </p>
<p style="margin: 1em 0; font-size: 16pt; text-align: left;">Görevleri süresince, başkanların görev yaptıkları meclisler arasındaki toplu taşıma; otobüs veya ekonomi sınıfı uçak bileti masrafları veya özel araç kullanımı halinde, seyahatin görevle ilgili olduğu; gidilen mesafe, tarih ve saat ile yakıt giderlerini içeren belgelerle kanıtlanır, belgelenmesi halinde Sayıştay tarafından denetlenir ve bir sonraki ay maaşlarıyla geri ödenir.</p>
<p style="margin: 1em 0; font-size: 16pt; text-align: left;">Başkanlara makam aracı veya özel ulaşım imkanı sağlanmaz. Ancak; yukarıda belirtilen şartlarda özel araç kullanımı durumunda, araçlarına protokol plakası takabilirler.</p>
<p style="margin: 1em 0; font-size: 16pt; text-align: left;">Başkanların görev süreleri, genel emeklilik sisteminde prim gününden sayılır; başkanlara özel emeklilik hakkı tanınmaz.</p>
<pre><code>II.   İlçe, İl, Bölge ve Bölgeler Meclisleri Görev ve Yetkileri

               A.   Genel Olarak
</code></pre>
<p style="margin: 1em 0; font-size: 16pt; text-align: left;">Madde 116:</p>
<p style="margin: 1em 0; font-size: 16pt; text-align: left;">İlçe, İl, Bölge ve Bölgeler Meclisleri, halkın yürütme erkini icra ettiği temel organlardır.</p>
<p style="margin: 1em 0; font-size: 16pt; text-align: left;">Her düzeydeki meclis; halkın tekliflerini değerlendirir, kararları ilgili özerk bakanlıklara bildirir ve nihai onayın alınmasına müteakip halk oylamasına sunar.</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, ilçe meclislerinde alınan kararları kapsamlarına göre bir üst meclisine taşır. Ayrıca, başkanı oldukları meclislerin oturumlarını yönetir, meclis adına sözcülük yapar.</p>
<p style="margin: 1em 0; font-size: 16pt; text-align: left;">Bölgeler Meclisi, ülke genelinde uygulanacak kararları kesinleştirir ve özerk bakanlıkların faaliyetlerini denetler.</p>
<pre><code>               B.   Kararların Teklif Edilmesi ve Görüşülmesi
</code></pre>
<p style="margin: 1em 0; font-size: 16pt; text-align: left;">Madde 117:</p>
<p style="margin: 1em 0; font-size: 16pt; text-align: left;">Halkın teklif verme süreci açıktır; her vatandaş bağlı olduğu ilçe meclisine bireysel veya toplu şekilde teklif sunabilir.</p>
<p style="margin: 1em 0; font-size: 16pt; text-align: left;">Kararlar İlçe Meclisleri aracılığı ile oylamanın yapılacağı ilçede yaşayan halkın katılımına açık olup, bağlı olduğu ilçe, il, bölge sınırları içinde veya ülke genelinde uygulanacak tüm kamu hizmetleri ve projeleri üzerine teklifleri oylamakla görevlidir.</p>
<p style="margin: 1em 0; font-size: 16pt; text-align: left;">Halk tarafından verilen teklifler ilçe başkanına sunulur. İlçe başkanı, teklifi ilgili özerk bakanlığa veya bakanlıklara onay için gönderir.</p>
<p style="margin: 1em 0; font-size: 16pt; text-align: left;">Bakanlık onayı alındıktan sonra, kapsamına göre ilgili ilçe halkına onaya sunulur. Oylamada kabul edilmesi halinde karar yürürlüğe girer.</p>
<pre><code>               C.   Kararların İlçe, İl, Bölge Başkanları ve Başbakan’ ca Yayımlanması
</code></pre>
<p style="margin: 1em 0; font-size: 16pt; text-align: left;">Madde 118:</p>
<p style="margin: 1em 0; font-size: 16pt; text-align: left;">İlçe Başkanı, İl Başkanı, Bölge Başkanı veya Başbakan ilgili mecliste kabul edilen kararı bir hafta içinde yayımlar.</p>
<pre><code>III.   İlçe, İl, Bölge ve Bölgeler Meclislerinin Faaliyetleri İle İlgili Hükümler

               A.   Toplanma ve Tatil
</code></pre>
<p style="margin: 1em 0; font-size: 16pt; text-align: left;">Madde 119:</p>
<p style="margin: 1em 0; font-size: 16pt; text-align: left;">İlçe Meclisleri her hafta cuma günü öğlen saat ikide kendiliğinden toplanır.  </p>
<p style="margin: 1em 0; font-size: 16pt; text-align: left;">İl Meclisleri her hafta pazartesi günü kendiliğinden toplanır.</p>
<p style="margin: 1em 0; font-size: 16pt; text-align: left;">Bölge Meclisleri her hafta salı günü kendiliğinden toplanır.</p>
<p style="margin: 1em 0; font-size: 16pt; text-align: left;">Bölgeler Meclisi her hafta çarşamba günü kendiliğinden toplanır.</p>
<p style="margin: 1em 0; font-size: 16pt; text-align: left;">Meclis oturumlarına resmi ve dini bayram günleri ara verilir.</p>
<pre><code>               B.   Başkanlık Divanları ve Başbakanlık
</code></pre>
<p style="margin: 1em 0; font-size: 16pt; text-align: left;">Madde 120:</p>
<p style="margin: 1em 0; font-size: 16pt; text-align: left;">Bölgeler Meclisi Başkanı; Bölgeler Meclisi’ nce, üyeleri arasından yapılan oylama ile seçilir. Genel seçimlerin tamamlanmasını takip eden beş gün içerisinde neticelendirilir. İlk oylamada, üye tamsayısının yedide dördünün oyu aranır. Bu çoğunluk sağlanamazsa, en çok oy alan iki aday arasında ikinci oylama yapılır ve üye tamsayısının yedide dördünün oyu aranır. İkinci oylamada bu çoğunluğu sağlayan Bölge Başkanı, Bölgeler Meclisi Başkanı seçilmiş sayılır. Bu oylamada en fazla ikinci oyu alan üye ise Başbakan Yardımcısı olur.<br/>
 Bölgeler Meclisi Başkanı, “Başbakan” ünvanını taşır ve yürütme organını resmi törenlerde temsil eder; oturumları yönetme ve sözcülük vazifeleri dışında diğer bölge başkanlarına üstünlüğü veya ayrıcalığı bulunamaz.</p>
<pre><code>               C.   İçtüzük ve Kolluk İşleri
</code></pre>
<p style="margin: 1em 0; font-size: 16pt; text-align: left;">Madde 121:</p>
<p style="margin: 1em 0; font-size: 16pt; text-align: left;">İlçe, İl, Bölge ve Bölgeler Meclislerinin iç işleyişleri, Bölgeler Meclisi’ nin kendi yaptığı İçtüzük hükümlerine göre yürütülür.</p>
<p style="margin: 1em 0; font-size: 16pt; text-align: left;">İlçe, İl, Bölge ve Bölgeler Meclislerinin bütün bina, tesis, eklenti ve arazisinde emniyet ve kolluk hizmetleri, ilgili kolluk kuvvetleri tarafından yürütülür. Bu hizmetler için yeteri kadar kuvvet, ilgili makamlarca tahsis edilir.</p>
<pre><code>               D.   Toplantı ve Karar Yeter Sayısı
</code></pre>
<p style="margin: 1em 0; font-size: 16pt; text-align: left;">Madde 122:</p>
<p style="margin: 1em 0; font-size: 16pt; text-align: left;">İlçe Meclisleri, o ilçede ikamet eden ve oturumlara katılmak isteyen vatandaşlardan oluşur.</p>
<p style="margin: 1em 0; font-size: 16pt; text-align: left;">İl, Bölge ve Bölgeler Meclisleri, tam üye sayısıyla toplanır. Her bir üye, toplantılara şahsen katılmakla yükümlüdür. Zorunlu bir mazeret nedeniyle toplantılara katılamayacak olan bir meclis başkanı, kendisini temsil etmek üzere bir alt meclis kademesindeki başkanlardan birini vekil tayin edebilir. Sadece İlçe Başkanı bir üst meclis kademesindeki başkanlardan birinin onayı ile vekil tayin edebilir. Vekil, yetkili olduğu oturum süresince ilgili meclis başkanının görev ve yetkilerini kullanır.</p>
<p style="margin: 1em 0; font-size: 16pt; text-align: left;">İlçe, İl, Bölge Meclislerinde kararlar salt çoğunluğun bir fazlası ile alınır. Bölgeler Meclisinde karar yeter sayısı, üye tam sayısının yedide dörtüdür.</p>
<pre><code>               E.   Görüşlerin Açıklığı ve Yayımlanması
</code></pre>
<p style="margin: 1em 0; font-size: 16pt; text-align: left;">Madde 123:</p>
<p style="margin: 1em 0; font-size: 16pt; text-align: left;">İlçe, İl, Bölge, Bölgeler Meclislerindeki görüşmeler açıktır ve tutanak dergisinde tam olarak yayımlanır.</p>
<p style="margin: 1em 0; font-size: 16pt; text-align: left;">İl, Bölge, Bölgeler Meclisleri İçtüzük hükümlerine göre kapalı oturumlar yapabilir, bu oturumdaki görüşmelerin yayımı ilgili meclisin kararına bağlıdır.</p>
<p style="margin: 1em 0; font-size: 16pt; text-align: left;">Meclisteki açık görüşmelerin, o oturumdaki Başkanın teklifi üzerine Meclisce başka karar alınmadıkça, her türlü vasıta ile yayımı serbesttir.</p>
<pre><code>IV.   İlçe, İl, Bölge ve Bölgeler Meclislerinin Bilgi Edinme ve Denetim Yolları

               A.   Genel Hükümler
</code></pre>
<p style="margin: 1em 0; font-size: 16pt; text-align: left;">Madde 124:</p>
<p style="margin: 1em 0; font-size: 16pt; text-align: left;">İlçe, İl, Bölge ve Bölgeler Meclisleri; Meclis araştırması, genel görüşme, meclis soruşturması ve yazılı soru yollarıyla bilgi edinme ve denetleme yetkisini kullanır.</p>
<p style="margin: 1em 0; font-size: 16pt; text-align: left;">Meclis araştırması, özerk bakanlıklar hakkında belli konuda bilgi edinmek için yapılan incelemeden ibarettir.</p>
<p style="margin: 1em 0; font-size: 16pt; text-align: left;">Genel görüşme, özerk bakanlıkların faaliyetlerini ilgilendiren belli bir konunun Bölgeler Meclisinde görüşülmesidir.</p>
<pre><code>               B.   Gensoru
</code></pre>
<p style="margin: 1em 0; font-size: 16pt; text-align: left;">Madde 125:</p>
<p style="margin: 1em 0; font-size: 16pt; text-align: left;">İlçe, İl, Bölge ve Bölgeler Meclisleri, özerk bakanlıkları denetlemek amacıyla yazılı soru usulünü kullanır.</p>
<p style="margin: 1em 0; font-size: 16pt; text-align: left;">İlçe, İl, Bölge Başkanları, kamu kurum ve kuruluşlarının faaliyetleri hakkında yazılı soru tevdi edilir. Sorular, tevdi tarihinden itibaren onbeş gün içinde ilgili kamu kuruluşunca yanıtlanır.</p>
<p style="margin: 1em 0; font-size: 16pt; text-align: left;">Yazılı soruların şekli, içeriği ve cevaplama usulü içtüzük ile düzenlenir.</p>
<pre><code>               C.   Meclis Soruşturması
</code></pre>
<p style="margin: 1em 0; font-size: 16pt; text-align: left;">Madde 126:</p>
<p style="margin: 1em 0; font-size: 16pt; text-align: left;">İlçe, İl, Bölge ve Bölgeler Meclisleri, kamu hizmetlerinin yürütülmesindeki görevlilerin suç işlediği iddiasını soruşturmak üzere yargıdan soruşturma talep edebilir.</p>
<p style="margin: 1em 0; font-size: 16pt; text-align: left;">Soruşturma, yargı tarafından oluşturulan bir komisyonca yürütülür ve komisyon raporu<br/>
karara bağlandıktan sonra ilgili başkana sunulur. Usul ve esaslar, İçtüzük ile belirlenir.</p>
<pre><code>V.   Bakanlar Kurulu

               A.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 127:</p>
<p style="margin: 1em 0; font-size: 16pt; text-align: left;">Bakanlar Kurulu; özerk bakanlıkların başkanı konumundaki bakanlar ile Bölgeler Meclisi üyelerinden oluşur.</p>
<pre><code>               B.   Görev ve Sorumluluk
</code></pre>
<p style="margin: 1em 0; font-size: 16pt; text-align: left;">Madde 128:</p>
<p style="margin: 1em 0; font-size: 16pt; text-align: left;">Her bir özerk bakanlık, kamu hizmetlerinin etkin, tarafsız ve sürekli bir biçimde yürütülmesini sağlamakla görevlidir.</p>
<p style="margin: 1em 0; font-size: 16pt; text-align: left;">Her bakanlık, kendi uzmanlık alanına giren hizmetleri yerine getirir, uygulamaları denetler ve kamu yararını gözeterek hizmet sunar.</p>
<p style="margin: 1em 0; font-size: 16pt; text-align: left;">Bakanlar, bağlı oldukları bakanlıkların yönetiminden ve icraatlarından sorumludur.</p>
<pre><code>               C.   Bakanlıkların Kurulması ve Bakanlar
</code></pre>
<p style="margin: 1em 0; font-size: 16pt; text-align: left;">Madde 129:</p>
<p style="margin: 1em 0; font-size: 16pt; text-align: left;">Türkiye Cumhuriyeti Bakanlıkları; Çevre ve Şehircilik, Dışişleri, Diyanet İşleri, Enerji ve Tabii Kaynaklar, Gençlik ve Spor, Hazine ve Maliye, İçişleri, Kültür ve Turizm, Milli Eğitim, Milli Savunma, Sağlık, Sanayi ve Teknoloji, Sosyal Hizmetler, Tarım ve Orman, Ticaret, Ulaştırma ve Altyapı Bakanlıklarından oluşur.</p>
<p style="margin: 1em 0; font-size: 16pt; text-align: left;">Her bir bakan, ilgili bakanlık bünyesinde görev yapan müsteşarlar arasından kamu hizmeti görevlilerinin atama esaslarına göre belirlenir.</p>
<pre><code>               D.   Tüzükler ve Yönetmelikler
</code></pre>
<p style="margin: 1em 0; font-size: 16pt; text-align: left;">Madde 130:</p>
<p style="margin: 1em 0; font-size: 16pt; text-align: left;">Her bir özerk bakanlık kendi görev alanlarını ilgilendiren tüzük, yönetmelik, yönerge veya yazılı talimat çıkarmaya yetkilidir. Ancak bu halkın sadece çıkarılacak tüzüklere ilçe meclisleri aracılığı ile itiraz etmelerine engel değildir.</p>
<p style="margin: 1em 0; font-size: 16pt; text-align: left;">Bakanlıkların çıkaracağı tüzük, yönetmelik, yönerge veya yazılı talimat anayasa ve kanunlar ile çelişemez.</p>
<pre><code>               E.   Güvenlikten ve Dış İlişkilerden Sorumlu Kurumların Denetimi
</code></pre>
<p style="margin: 1em 0; font-size: 16pt; text-align: left;">Madde 131:</p>
<p style="margin: 1em 0; font-size: 16pt; text-align: left;">İçişleri Bakanlığı, Milli Savunma Bakanlığı, Dışişleri Bakanlığı gibi ülkenin iç ve dış güvenliğine ve ilişkilerine ilişkin hizmet veren kurumların bütünlük ve eşgüdüm içinde yürütülmesini sağlamak amacıyla doğrudan Bölgeler Meclisi’ ne bağlı olarak faaliyet gösterir.</p>
<p style="margin: 1em 0; font-size: 16pt; text-align: left;">Bu kurumların çıkaracağı tüzüklere ilişkin denetim ve itiraz yetkisi yalnızca Bölgeler Meclisine aittir.</p>
<pre><code>               F.   Milli Savunma

                         1\.   Başkomutanlık ve Genelkurmay
</code></pre>
<p style="margin: 1em 0; font-size: 16pt; text-align: left;">Madde 132:</p>
<p style="margin: 1em 0; font-size: 16pt; text-align: left;">Başkomutanlık, Türkiye Büyük Millet Meclisinin manevi varlığından ayrılamaz.<br/>
 Barış zamanında başkomutanlık temsili olarak Türkiye Büyük Millet Meclisince temsil olunur. Ancak, Türkiye Büyük Millet Meclisi' nin seferberlik ilan etmesi durumunda, Genelkurmay Başkanı’ na geçer.</p>
<p style="margin: 1em 0; font-size: 16pt; text-align: left;">Milli güvenliğin sağlanmasından ve Silahlı Kuvvetlerin savaşa hazırlanmasından, ilgili bakanlıklar ve Bölgeler Meclisi sorumludur.</p>
<p style="margin: 1em 0; font-size: 16pt; text-align: left;">Genelkurmay Başkanı, Silahlı Kuvvetlerin Komutanıdır.</p>
<p style="margin: 1em 0; font-size: 16pt; text-align: left;">Genelkurmay Başkanı, Kuvvet Komutanları arasından kamu hizmeti görevlilerinin atama esaslarına göre belirlenir ve bu görevinden dolayı Bölgeler Meclisine karşı sorumludur.</p>
<pre><code>                         2\.   Milli Güvenlik Kurulu
</code></pre>
<p style="margin: 1em 0; font-size: 16pt; text-align: left;">Madde 133:</p>
<p style="margin: 1em 0; font-size: 16pt; text-align: left;">Milli Güvenlik Kurulu; Cumhurbaşkanı, Başbakan ve Yargı Başkanı başkanlığında, Milli Savunma, İçişleri, Dışişleri Bakanları, Milli İç İstihbarat Teşkilatı Müsteşarı, Milli Dış İstihbarat Teşkilatı Müsteşarı, Genelkurmay Başkanı, Kara, Deniz, Hava Kuvvetleri Komutanları üyelerin kurulur.</p>
<p style="margin: 1em 0; font-size: 16pt; text-align: left;">Gündemin özelliğine göre Kurul toplantılarına ilgili bakan ve kişiler çağrılıp görüşleri alınabilir.</p>
<p style="margin: 1em 0; font-size: 16pt; text-align: left;">Milli Güvenlik Kurulu; Devletin milli güvenlik siyasetinin tayini, tespiti ve uygulaması ile ilgili kararları alır ve alınan kararların eş güdüm içinde yürütülmesini sağlar. </p>
<p style="margin: 1em 0; font-size: 16pt; text-align: left;">Kurul kararlar, üyelerin oy çokluğu ile alınır. Her üyenin bir oy hakkı bulunur; ancak Genelkurmay Başkanı ve Kuvvet Komutanlarının her biri iki oy hakkına sahiptir.</p>
<p style="margin: 1em 0; font-size: 16pt; text-align: left;">Cumhurbaşkanı, Başbakan veya Yargı Başkanı’ nın, kurula katılamadığı durumlarda başkanlık etmeleri için yardımcılarını görevlendirebilir.</p>
<pre><code>VI.   Olağanüstü Hal Yönetimi
</code></pre>
<p style="margin: 1em 0; font-size: 16pt; text-align: left;">Madde 134:</p>
<p style="margin: 1em 0; font-size: 16pt; text-align: left;">Bölgeler Meclisi; savaşı gerektirecek bir durumun başgöstermesi, seferberlik, ayaklanma, vatan veya Cumhuriyete karşı kuvvetli ve eylemli bir kalkışma, ülkenin ve milletin bölünmezliğini içten veya dıştan tehlikeye düşüren şiddet hareketlerinin yaygınlaşması, anayasal düzeni veya temel hak ve hürriyetleri ortadan kaldırmaya yönelik yaygın şiddet hareketlerinin ortaya çıkması, şiddet olayları nedeniyle kamu düzeninin ciddi şekilde bozulması, tabii afet veya tehlikeli salgın hastalık ya da ağır ekonomik bunalımın çıkması hallerinde yurdun tamamında veya bir bölgesinde, süresi üç ayı geçmemek üzere olağanüstü hal ilan edebilir.</p>
<p style="margin: 1em 0; font-size: 16pt; text-align: left;">Olağanüstü hal ilan edilmesi durumunda aynı gün içinde Türkiye Büyük Millet Meclisi ve Yargı Meclis’ nin olağanüstü halin kaldırılması yönünde ortak karar vermesi durumunda olağanüstü hal kaldırılabilir.</p>
<p style="margin: 1em 0; font-size: 16pt; text-align: left;">Bölgeler Meclisinin talebiyle Türkiye Büyük Millet Meclisi ve Yargı Meclisinin ortak kararı doğrultusunda her defasında üç ayı geçmemek üzere süreyi uzatabilir. Savaş halinde bu üç aylık süre aranmaz.</p>
<p style="margin: 1em 0; font-size: 16pt; text-align: left;">Olağanüstü haller dahil hiçbir şekilde vatandaşların anayasal hakları engellenemez sadece vatandaşların güvenliklerini sağlamak amacından çıkmadan ve olağanüstü hal süresince olmak şartı ile kısıtlama getirilebilir. </p>
<p style="margin: 1em 0; font-size: 16pt; text-align: left;">Savaş ve mücbir sebeplerle Türkiye Büyük Millet Meclisinin toplanamaması hali dahil olmak üzere; olağanüstü hal dahil kanun çıkarma yetkisi sadece Türkiye Büyük Millet Meclisi’ ne aittir devredilemez.</p>
<p style="margin: 1em 0; font-size: 16pt; text-align: left;">Olağanüstü halin kalkması durumunda, hal süresince alınmış olan kararlarda kendiliğinden yürürlükten kalkar.</p>
<pre><code>VII.   İdare

               A.   İdarenin Esasları

                         1\.   İdarenin Bütünlüğü ve Kamu Tüzelkişiliği
</code></pre>
<p style="margin: 1em 0; font-size: 16pt; text-align: left;">Madde 135:</p>
<p style="margin: 1em 0; font-size: 16pt; text-align: left;">İdare, kuruluş ve görevleriyle bir bütündür ve kanunla düzenlenir.</p>
<p style="margin: 1em 0; font-size: 16pt; text-align: left;">İdarenin kuruluşu ve görevleri, merkezden yönetim ve yerinde yönetim esaslarına dayanır.</p>
<p style="margin: 1em 0; font-size: 16pt; text-align: left;">Kamu tüzelkişiliği, ancak kanunla veya kanunun açıkça verdiği yetkiye dayanılarak kurulur.</p>
<pre><code>               B.   Yargı Denetimi
</code></pre>
<p style="margin: 1em 0; font-size: 16pt; text-align: left;">Madde 136:</p>
<p style="margin: 1em 0; font-size: 16pt; text-align: left;">İdarenin hiçbir eylem ve işlemi, hiçbir halde yargı mercilerinin denetimi dışında bırakılamaz.</p>
<p style="margin: 1em 0; font-size: 16pt; text-align: left;">İdari işlemlere karşı açılacak davalarda süre, yazılı bildirim tarihinden başlar.</p>
<p style="margin: 1em 0; font-size: 16pt; text-align: left;">İdare, kendi eylem ve işlemlerinden doğan zararı ödemekle yükümlüdür.</p>
<pre><code>               C.   İdarenin Kuruluşu

                         1\.   Merkezi ve Mahalli İdare
</code></pre>
<p style="margin: 1em 0; font-size: 16pt; text-align: left;">Madde 137:</p>
<p style="margin: 1em 0; font-size: 16pt; text-align: left;">Türkiye Devleti ülkesi ve milliyeti ile bölünmez bütünlüğünün bozmaksızın, merkezi ve mahalli idare kuruluşu bakımından, coğrafya durumuna, ekonomik şartlara ve kamu hizmetlerinin gereklerine göre, bölge, il, ilçe, mahalle ve köy olarak kademeli bölümlere ayrılır.</p>
<p style="margin: 1em 0; font-size: 16pt; text-align: left;">Türkiye Cumhuriyeti; Marmara, Ege, Akdeniz, Karadeniz, İç Anadolu, Doğu Anadolu ve Güney Doğu Anadolu olmak üzere yedi bölgeden oluşur.</p>
<p style="margin: 1em 0; font-size: 16pt; text-align: left;">Marmara Bölgesi; Balıkesir, Bursa, Çanakkale, Edirne, İstanbul, Kırklareli, Kocaeli, Sakarya, Tekirdağ, Yalova İllerinden oluşur.</p>
<p style="margin: 1em 0; font-size: 16pt; text-align: left;">Ege Bölgesi; Afyonkarahisar, Aydın, Burdur, Denizli, Isparta, İzmir, Kütahya, Manisa, Muğla, Uşak İllerinden oluşur.</p>
<p style="margin: 1em 0; font-size: 16pt; text-align: left;">Akdeniz Bölgesi; Adana, Antalya, Gaziantep, Hatay, Kahramanmaraş, Karaman, Kilis, Mersin, Niğde, Osmaniye İllerinden oluşur.</p>
<p style="margin: 1em 0; font-size: 16pt; text-align: left;">Karadeniz Bölgesi; Artvin, Çorum, Giresun, Ordu, Rize, Samsun, Sinop, Tokat, Trabzon, Zonguldak İllerinden oluşur.</p>
<p style="margin: 1em 0; font-size: 16pt; text-align: left;">İç Anadolu Bölgesi; Ankara, Çankırı, Eskişehir, Kayseri, Kırıkkale, Kırşehir, Konya, Nevşehir, Sivas, Yozgat İllerinden oluşur.</p>
<p style="margin: 1em 0; font-size: 16pt; text-align: left;">Doğu Anadolu Bölgesi; Ağrı, Bitlis, Elazığ, Erzurum, Hakkari, Iğdır, Kars, Malatya, Muş, Van İllerinden oluşur.</p>
<p style="margin: 1em 0; font-size: 16pt; text-align: left;">Güneydoğu Anadolu Bölgesi; Adıyaman, Ardahan, Batman, Bingöl, Diyarbakır, Mardin, Siirt, Şanlıurfa, Şırnak, Tunceli İllerinden oluşur.</p>
<p style="margin: 1em 0; font-size: 16pt; text-align: left;">İlçelerin listesi yasanın birinci fıkrasına uygun şekilde kanunlarla belirlenir.</p>
<p style="margin: 1em 0; font-size: 16pt; text-align: left;">Merkezi ve mahalli idari yöneticileri olan İlçe, İl ve Bölge Başkanlarının seçimi Anayasadaki yazılı esaslara göre yapılır.</p>
<p style="margin: 1em 0; font-size: 16pt; text-align: left;">Her bir Bölge, İl, İlçe Başkanı kendi sorumluluğu altındaki hizmetlerin eş güdüm içinde yürütülmesinden sorumludur. Bu yetki başka bir kurum ve kişi veya kişilere devredilemez ya da paylaşılamaz.</p>
<pre><code>               D.   Kamu Hizmeti Görevlileriyle İlgili Hükümler

                         1\.   Genel İlkeler
</code></pre>
<p style="margin: 1em 0; font-size: 16pt; text-align: left;">Madde 138:</p>
<p style="margin: 1em 0; font-size: 16pt; text-align: left;">Devletin, kamu iktisadi teşebbüsleri ve diğer kamu tüzelkişilerinin genel idare esaslarına göre yürütmekle yükümlü oldukları kamu hizmetlerinin gerektirdiği asli ve sürekli görevler, memurlar ve diğer görevliler eliyle yerine getirilir.</p>
<p style="margin: 1em 0; font-size: 16pt; text-align: left;">Memurların ve diğer kamu görevlilerinin nitelikleri, görev ve yetkileri, hakları ve yükümlülükleri, aylık ve ödenekleri ve diğer özlük işleri kanunla düzenlenir. Ancak mali ve sosyal haklara ilişkin toplu sözleşme hükümleri saklıdır.</p>
<pre><code>                         2\.   Kadro Tespiti ve İlan Sistemi
</code></pre>
<p style="margin: 1em 0; font-size: 16pt; text-align: left;">Madde 139:</p>
<p style="margin: 1em 0; font-size: 16pt; text-align: left;">Kadro ihtiyacı, ilgili kamu kurumu tarafından belirlenir ve yetkili denetim makamının onayı ile ilan edilir.</p>
<p style="margin: 1em 0; font-size: 16pt; text-align: left;">Tüm kadro ilanları, Devlet Personel Müsteşarlığı tarafından merkezi sistem üzerinden yayımlanır.</p>
<p style="margin: 1em 0; font-size: 16pt; text-align: left;">İlanlar; genel, açık ve nesnel olmalıdır. Belirli kişi veya gruplara üstünlük sağlayacak daraltıcı ve ayrılıkçı nitelikte ilan yapılamaz.</p>
<p style="margin: 1em 0; font-size: 16pt; text-align: left;">Yükseköğretim kurumları bu kapsamda özerktir, kadro ilanları yukarıdaki esaslara göre Yükseköğretim Kurulu denetiminde yürütülür.</p>
<pre><code>                         3\.   Kamu Hizmeti Görevlilerinin Göreve Alım Usulü
</code></pre>
<p style="margin: 1em 0; font-size: 16pt; text-align: left;">Madde 140:</p>
<p style="margin: 1em 0; font-size: 16pt; text-align: left;">Kamu hizmetine alınacak kişiler, merkezi kamu personeli seçme sınavına tabidir.<br/>
 Adaylar, sınav puanlarına göre uzmanlık alanlarındaki kadrolara yerleştirilir.<br/>
 Özel yetenek gerektiren hizmet alanlarında, ilgili özerk bakanlıklar ek bir yetenek sınavı uygulayabilir. Bu sınavın etkisi, merkezi sınavın belirleyiciliğini yüzde otuzdan fazla aşamaz.</p>
<pre><code>                         4\.   Kamu Hizmeti Görevlilerinin Atamalarında Temel İlkeler
</code></pre>
<p style="margin: 1em 0; font-size: 16pt; text-align: left;">Madde 141:</p>
<p style="margin: 1em 0; font-size: 16pt; text-align: left;">Kamu hizmetine giriş ve yükselme, liyakat, ehliyet ve denklik ilkelerine dayanır.</p>
<p style="margin: 1em 0; font-size: 16pt; text-align: left;">Hiçbir kamu görevine doğrudan veya istisnai şekilde atama yapılamaz.</p>
<p style="margin: 1em 0; font-size: 16pt; text-align: left;">Atamalar; şeffaf, rekabetçi ve denetlenebilir usullerle gerçekleştirilir.</p>
<pre><code>                         5\.   Kamu Hizmeti Görevlileri Atama Usulü ve Derecelendirme Sistemi
</code></pre>
<p style="margin: 1em 0; font-size: 16pt; text-align: left;">Madde 142:</p>
<p style="margin: 1em 0; font-size: 16pt; text-align: left;">Kamu hizmeti görevlerine atamalar; adayların atama derecesi esas alınarak yapılır.</p>
<p style="margin: 1em 0; font-size: 16pt; text-align: left;">Atama derecesi şu bileşenlerden oluşur; yüzde elli adayın mevcut görevindeki başarı notu, yüzde otuz bağımsız devlet üniversiteleri tarafından yapılacak görevin niteliği hakkındaki sınav notu ve yüzde yirmi adayın, kendi ve bir alt kıdemindeki beraber çalıştığı personellerin değerlendirme oylaması notunun toplamı ile hesaplanır.</p>
<p style="margin: 1em 0; font-size: 16pt; text-align: left;">Adaylar merkezi sistem üzerinden başvurularını yapar. Her görev için en yüksek atama notuna sahip aday atanır.</p>
<pre><code>                         6\.   Akrabalık ve Hısımlık Yasağı
</code></pre>
<p style="margin: 1em 0; font-size: 16pt; text-align: left;">Madde 143:</p>
<p style="margin: 1em 0; font-size: 16pt; text-align: left;">Kamu hizmetinde bulunanlar, göreve başladıkları süreden itibaren; birinci, ikinci ve üçüncü derece akraba ve hısımlarını doğrudan veya dolaylı herhangi bir kurum veya birimlere yerleştiremez ve görev veremez.</p>
<pre><code>                         7\.   Kamu Hizmeti Görevlileri Denetimi
</code></pre>
<p style="margin: 1em 0; font-size: 16pt; text-align: left;">Madde 144:</p>
<p style="margin: 1em 0; font-size: 16pt; text-align: left;">Kamu personel idaresinin yürütülmesinden Devlet Personel Müsteşarlığı sorumludur. Müsteşarlık, Bölgeler Meclisi ve Yargı denetimine tabidir.</p>
<pre><code>                         8\.   Görev ve Sorumlulukları, Disiplin Kovuşturulmasında Güvence
</code></pre>
<p style="margin: 1em 0; font-size: 16pt; text-align: left;">Madde 145:</p>
<p style="margin: 1em 0; font-size: 16pt; text-align: left;">Memurlar ve diğer kamu görevlileri Anayasa ve kanunlara sadık kalarak faaliyette bulunmakla yükümlüdürler.</p>
<p style="margin: 1em 0; font-size: 16pt; text-align: left;">Memurlar ve diğer kamu görevlileri ile kamu kurumu niteliğindeki meslek kuruluşları ve bunların üst kuruluşları mensuplarına savunma hakkı tanınmadıkça disiplin cezası verilemez.</p>
<p style="margin: 1em 0; font-size: 16pt; text-align: left;">Disiplin kararları yargı denetimi dışında bırakılamaz.</p>
<p style="margin: 1em 0; font-size: 16pt; text-align: left;">Silahlı Kuvvetler mensupları ile hakim ve savcılar hakkındaki hükümler saklıdır.</p>
<p style="margin: 1em 0; font-size: 16pt; text-align: left;">Memurlar ve diğer kamu görevlilerinin yetkilerini kullanırken işledikleri kusurlardan doğan tazminat davaları, kendilerine rücu edilmek kaydıyla ve kanunun gösterdiği şekilde ve şartlara uygun olarak, ancak idare aleyhine açılabilir.</p>
<pre><code>               E.   Yükseköğretim Kurumları ve Üst Kuruluşları

                         1\.   Yükseköğretim Kurumları
</code></pre>
<p style="margin: 1em 0; font-size: 16pt; text-align: left;">Madde 146:</p>
<p style="margin: 1em 0; font-size: 16pt; text-align: left;">Çağdaş, bilim, eğitim-öğretim esaslarına dayanan bir düzen içinde, ortaöğretime dayalı, bilimsel araştırma, yayın ve danışmanlık yapmak, ülkeye ve insanlığa hizmet etmek üzere çeşitli birimlerden oluşan bilimsel ve idari özerkliğe sahip kamu tüzelkişileridir. Bu üniversiteler Devlet tarafından kurulur.</p>
<p style="margin: 1em 0; font-size: 16pt; text-align: left;">Çağdaş, bilim, eğitim ve öğretim esaslarına dayanan bir düzen içinde milletin ve ülkenin ihtiyaçlarına uygun insan gücü yetiştirmek amacı ile; ortaöğretime dayalı, ülkeye ve insanlığa hizmet etmek üzere çeşitli birimlerden oluşan üniversitelere bağlı kamu tüzelkişiğine sahip meslek yüksek okulları Devlet tarafından kurulur.</p>
<p style="margin: 1em 0; font-size: 16pt; text-align: left;">Kanunda gösterilen usul ve esaslara göre, kazanç amacına yönelik olmamak şartı ile vakıflar tarafından, Devletin gözetim ve denetimine tabi yükseköğretim kurumları kurulabilir.</p>
<p style="margin: 1em 0; font-size: 16pt; text-align: left;">Kanun, üniversitelerin ülke satıhına dengeli bir biçimde yayılmasını gözetir.</p>
<p style="margin: 1em 0; font-size: 16pt; text-align: left;">Üniversiteler ile öğretim üyeleri ve yardımcıları serbestçe her türlü bilimsel araştırma ve yayında bulunabilirler. Ancak, bu yetki, Devletin varlığı, bağımsızlığı, milletin ve ülkenin bölünmez bütünlüğü aleyhinde faaliyette bulunma serbestliği vermez.</p>
<p style="margin: 1em 0; font-size: 16pt; text-align: left;">Üniversite organları, öğretim üyeleri ve yardımcıları; Yargı ve üniversite dışındaki makamlarca, her ne suretle olursa olsun, görevlerinden uzaklaştırılamazlar.<br/>
 Üniversitelerin hazırladığı bütçeler; Yükseköğretim Kurulunca tetkik ve onaylandıktan sonra Milli Eğitim Bakanlığına sunulur ve merkezi yönetim bütçesinin bağlı olduğu esaslara uygun olarak işleme tabi tutularak yürürlüğe konulur ve mali açıdan denetlenir.</p>
<p style="margin: 1em 0; font-size: 16pt; text-align: left;">Üniversitelerin kuruluş ve işleyişleri, organları ve bunların seçimleri, görev ve yetkileri, öğretim ve araştırma görevlerinin üniversite organlarınca denetlenmesi, bu esaslara göre kanunla düzenlenir.</p>
<p style="margin: 1em 0; font-size: 16pt; text-align: left;">Vakıflar tarafından kurulan yükseköğretim kurumları; idari, akademik çalışmaları, öğretim elemanlarının sağlanması ve güvenlik yönlerinden, Devlet eliyle kurulan yükseköğretim kurumları için Anayasada belirtilen hükümlere tabidir.</p>
<pre><code>                         2\.   Yükseköğretim Üst Kuruluşları
</code></pre>
<p style="margin: 1em 0; font-size: 16pt; text-align: left;">Madde 147:</p>
<p style="margin: 1em 0; font-size: 16pt; text-align: left;">Yükseköğretim kurumlarının öğretimini planlamak, düzenlemek, yönetmek, denetlemek, yükseköğretim kurumlarındaki eğitim, öğretim, bilimsel araştırma ve faaliyetlerini yönlendirmek bu kurumların kanunda belirtilen amaç ve ilkeler doğrultusunda kurulmasını, geliştirilmesini ve üniversitelere tahsis edilen kaynakların etkili bir biçimde kullanılmasını sağlamak ve öğretim elemanlarının yetiştirilmesi için planlama yapmak maksadı ile Yükseköğretim Kurulu kurulur.</p>
<p style="margin: 1em 0; font-size: 16pt; text-align: left;">Yükseköğretim Kurulu, devlet üniversiteleri tarafından seçilen ve sayıları, nitelikleri, seçilme usulleri kanunla belirlenen üniversite rektörleri arasından kendi aralarından doğrudan seçilen onbeş üyeden kurulur.</p>
<p style="margin: 1em 0; font-size: 16pt; text-align: left;">Kurulun teşkilatı, görev, yetki, sorumluluğu ve çalışma esasları kanunla düzenlenir.</p>
<pre><code>                         3\.   Yükseköğretim Kurumlarından Özel Hükümlere Tabi Olanlar
</code></pre>
<p style="margin: 1em 0; font-size: 16pt; text-align: left;">Madde 148:</p>
<p style="margin: 1em 0; font-size: 16pt; text-align: left;">Türkiye Cumhuriyetinin iç ve dış güvenliğinden sorunlu personel yetiştiren yükseköğretim kurumları özel kanunların hükümlerine tabidir.</p>
<p style="margin: 1em 0; font-size: 16pt; text-align: left;">Ancak her ne kadar bu yükseköğretim kurumları Türk Silahlı Kuvvetleri ve benzeri kurumlar ile bağlantılı olsalarda üniversitelerin bilimsel, idari ve yükseköğretim kuruluna bağlı özerkliğe sahip tüzelkişilik oldukları ilkesine ters düşemez ve bu kurumların üniversiteler üstünde bir yetkisi bulunamaz.</p>
<pre><code>               F.   Radyo ve Televizyon Üst Kurulu, Radyo ve Televizyon Kuruluşları ve Kamuyla İlişkili Haber Ajansları
</code></pre>
<p style="margin: 1em 0; font-size: 16pt; text-align: left;">Madde 149:</p>
<p style="margin: 1em 0; font-size: 16pt; text-align: left;">Radyo ve televizyon istasyonları kurmak ve işletmek kanunla düzenlenecek şartlar çerçevesinde serbesttir.</p>
<p style="margin: 1em 0; font-size: 16pt; text-align: left;">Radyo ve televizyon faaliyetlerini düzenlemek ve denetlemek amacıyla kurulan Radyo ve Televizyon Üst Kurulu dokuz üyeden oluşur. Üyeler, üç üye Türkiye Büyük Millet Meclisi, üç üye Bölgeler Meclisi, üç üye Yargı Meclisince beş yıllık süre için seçilir. Radyo ve Televizyon Üst Kurulunun kuruluşu, görev ve yetkileri, üyelerinin nitelikleri, seçim usulleri kanunla düzenlenir.</p>
<pre><code>               G.   Atatürk Kültür, Dil ve Tarih Yüksek Kurumu
</code></pre>
<p style="margin: 1em 0; font-size: 16pt; text-align: left;">Madde 150:</p>
<p style="margin: 1em 0; font-size: 16pt; text-align: left;">Atatürkçü düşünceyi, Atatürk ilke ve inkılaplarını, Türk kültürünü, Türk tarihini ve Türk dilini bilimsel yoldan araştırmak, tanıtmak, yaymak ve yayınlar yapmak amacıyla; Atatürk’ ün manevi himayelerinde; Atatürk Araştırma Merkezi, Türk Dil Kurumu, Türk Tarih Kurumu ve Atatürk Kültür Merkezi başkanlarından oluşan, kamu tüzelkişiliğine sahip “Atatürk Kültür, Dil ve Tarih Yüksek Kurumu” kurulur.</p>
<pre><code>               H.   Kamu Kurumu Niteliğindeki Meslek Kuruluşları
</code></pre>
<p style="margin: 1em 0; font-size: 16pt; text-align: left;">Madde 151:</p>
<p style="margin: 1em 0; font-size: 16pt; text-align: left;">Kamu kurumu niteliğindeki meslek kuruluşları ve üst kuruluşları; belli bir mesleğe mensup olanların müşterek ihtiyaçlarını karşılamak, mesleki faaliyetlerini kolaylaştırmak, mesleğin genel menfaatlere uygun olarak gelişmesini sağlamak, meslek mensuplarının birbirleri ile ve halk ile olan ilişkilerinde dürüstlüğü ve güveni hakim kılmak üzere meslek disiplini ve ahlakını korumak maksadı ile kanunla kurulan ve organları kendi üyeleri tarafından kanunda gösterilen usullere göre yargı gözetimi altında, gizli oyla seçilen kamu tüzelkişilikleridir.</p>
<p style="margin: 1em 0; font-size: 16pt; text-align: left;">Kamu kurum ve kuruluşları ile kamu iktisadi teşebbüslerinde asli ve sürekli görevlerde çalışanların meslek kuruluşlarına girme mecburiyeti aranmaz.</p>
<p style="margin: 1em 0; font-size: 16pt; text-align: left;">Bu meslek kuruluşları ve üst kuruluşları organlarının seçimlerinde siyasi partiler aday gösteremezler.</p>
<p style="margin: 1em 0; font-size: 16pt; text-align: left;">Bu meslek kuruluşları üzerinde Devletin idari ve mali denetimine ilişkin kurallar kanunla düzenlenir.</p>
<p style="margin: 1em 0; font-size: 16pt; text-align: left;">Amaçları dışında faaliyet gösteren meslek kuruluşlarının sorumlu organlarının görevine, kanunun belirlediği merciin veya Cumhuriyet Savcısının istemi üzerine mahkeme kararıyla son verilir ve yerlerine yenileri seçtirilir.</p>
<p style="margin: 1em 0; font-size: 16pt; text-align: left;">Ancak, milli güvenliğin, kamu düzeninin, suç işlenmesini veya suçun devamını önlemenin yahut yakalamanın gerektirdiği hallerde gecikmede sakınca varsa, kanunla bir merci, meslek kuruluşlarını veya üst kuruluşlarını faaliyetten men ile yetkilendirilebilir. Bu mercii kararı, yirmidört saat içerisinde görevli hakimin onayına sunulur. Hakim, kararını kırksekiz saat içinde açıklar; aski halde bu idari karar kendiliğinden yürürlükten kalkar.</p>
<pre><code>                         I.   Kanunsuz Emir
</code></pre>
<p style="margin: 1em 0; font-size: 16pt; text-align: left;">Madde 152:</p>
<p style="margin: 1em 0; font-size: 16pt; text-align: left;">Kamu hizmetlerinde herhangi bir sıfat ve suretle çalışmakta olan kimse, üstünden aldığı emri, yönetmelik, tüzük, kanun veya Anayasa hükümlerine aykırı görürse, yerine getirmez ve bu aykırılığı o emri verene bildirir. Ancak, üstü emrinde ısrar eder ve bu emri yazı ile yenilerse, emir yerine getirilir; bu halde, emri yerine getiren sorumlu olmaz.</p>
<p style="margin: 1em 0; font-size: 16pt; text-align: left;">Konusu suç teşkil eden emir, hiçbir suretle yerine getirilmez; yerine getiren kimse sorumluluktan kurtulamaz.</p>
<p style="margin: 1em 0; font-size: 16pt; text-align: left;">Askeri hizmetlerin görülmesi ve acele hallerde kamu düzeni ve kamu güvenliğinin korunması için kanunla gösterilen istisnalar saklıdır.</p>
<p style="margin: 1em 0; font-size: 16pt; text-align: left;">ÜÇÜNCÜ BÖLÜM</p>
<p style="margin: 1em 0; font-size: 16pt; text-align: left;">Yargı</p>
<pre><code>I.   Genel Hükümler

               A.   Mahkemelerin Bağımsızlığı
</code></pre>
<p style="margin: 1em 0; font-size: 16pt; text-align: left;">Madde 153:</p>
<p style="margin: 1em 0; font-size: 16pt; text-align: left;">Yargıçlar, görevlerinde bağımsızdırlar; Anayasaya, kanuna ve hukuka uygun olarak vicdani kanaatlerine göre hüküm verirler.</p>
<p style="margin: 1em 0; font-size: 16pt; text-align: left;">Hiçbir organ, makam, merci veya kişi, yargı yetkisinin kullanılmasında mahkemelere ve yargıçlara emir ve talimat veremez; genelge gönderemez; tavsiye ve telkinde bulunamaz.</p>
<p style="margin: 1em 0; font-size: 16pt; text-align: left;">Görülmekte olan bir dava hakkında Yasama veya Yürütme Meclisinde yargı yetkisinin kullanılması ile ilgili soru sorulamaz, görüşme yapılamaz veya herhangi bir beyanda bulunamaz.</p>
<p style="margin: 1em 0; font-size: 16pt; text-align: left;">Yasama ve yürütme organları ile idare, mahkeme kararlarına uymak zorundadır; bu organlar ve idare, mahkeme kararlarını hiçbir suretle değiştiremez ve bunların yerine getirilmesini geciktiremez.</p>
<pre><code>               B.   Yargıçlık ve Savcılık Teminatı
</code></pre>
<p style="margin: 1em 0; font-size: 16pt; text-align: left;">Madde 154:</p>
<p style="margin: 1em 0; font-size: 16pt; text-align: left;">Yargıçlar ve savcılar azlolunamaz, kendileri istemedikçe Anayasada gösterilen yaştan önce emekliye ayrılamaz; bir mahkemenin veya kadronun kaldırılması sebebiyle de olsa, aylık ödenek ve diğer özlük haklarından yoksun kılınamaz.</p>
<p style="margin: 1em 0; font-size: 16pt; text-align: left;">Meslekten çıkartılmayı gerektiren bir suçtan dolayı hüküm giymiş olanlar, görevini sağlık bakımından yerine getiremeyeceği kesin olarak anlaşılanlar veya meslekte kalmalarının uygun olmadığına karar verilenler hakkında kanundaki istisnalar saklıdır.</p>
<pre><code>               C.   Yargıçlık ve Savcılık Mesleği
</code></pre>
<p style="margin: 1em 0; font-size: 16pt; text-align: left;">Madde 155:</p>
<p style="margin: 1em 0; font-size: 16pt; text-align: left;">Yargıçlar, mahkemelerin bağımsızlığı ve yargıçlık teminatı esaslarına göre görev ifa ederler.</p>
<p style="margin: 1em 0; font-size: 16pt; text-align: left;">Yerel mahkemelerde görev alacak yargıç ve savcıların nitelikleri açısından; hukuk fakültesinden ve sonrasında hukuk enstitülerinden icra edeceği alana göre yargıçlık veya savcılık alanından mezun olmuş, en az on yıllık süre boyunca avukatlık veya hukuk fakülte veya enstitülerinde akademik çalışmalar görevlerinde bulunmuş olmak şartları aranır.</p>
<p style="margin: 1em 0; font-size: 16pt; text-align: left;">İstinaf mahkemelerinde görev alacak yargıç ve savcılar; en az on yıl süreyle yerel mahkemelerde görev almış yargıç ve savcılar arasından, kamu hizmeti görevlilerinin atama esaslarına göre görev alırlar.</p>
<p style="margin: 1em 0; font-size: 16pt; text-align: left;">Yargıçlar ve savcılar, hakları ve ödevleri, aylık ve ödenekleri, meslekte ilerlemeleri, görevlerinin ve görev yerlerinin geçici veya sürekli olarak değiştirilmesi, haklarında disiplin kovuşturması açılması ve disiplin cezası verilmesi, görevleriyle ilgili veya görevleri sırasında işledikleri suçlardan dolayı soruşturma yapılması ve yargılanmalarına karar verilmesi, meslekten çıkarmayı gerektiren suçluluk veya yetersizlik halleri ve meslek içi eğitimleri ile diğer özlük işleri mahkemelerin bağımsızlığı ve yargıçlık teminatı esaslarına göre kanunla düzenlenir.</p>
<p style="margin: 1em 0; font-size: 16pt; text-align: left;">Yargıçlar ve savcılar altmışbeş yaşını bitirinceye kadar hizmet görürler. Yalnızca Anayasa Mahkemesi’ ne üye yargıçlar ve savcılar yetmiş yaşını bitirinceye kadar hizmet görürler.</p>
<p style="margin: 1em 0; font-size: 16pt; text-align: left;">Yargıçlar ve savcılar idari görevleri yönünden Yargı Meclisi’ ne bağlıdır.</p>
<p style="margin: 1em 0; font-size: 16pt; text-align: left;">Yargıç ve savcı olup da adalet hizmetindeki idari görevlerde çalışanlar, yargıçlar ve savcılar hakkındaki hükümlere tabidirler. Bunlar, yargıçlar ve savcılara ait esaslar dairesinde sınıflandırılır ve değerlendirilirler, yargıçlara ve savcılara tanınan her türlü haklardan yararlanırlar.</p>
<pre><code>               D.   Duruşmaların Açık ve Kararların Gerekçeli Olması
</code></pre>
<p style="margin: 1em 0; font-size: 16pt; text-align: left;">Madde 156:</p>
<p style="margin: 1em 0; font-size: 16pt; text-align: left;">Mahkemelerde duruşmalar herkese açıktır. Duruşmaların bir kısmı veya tamamının kapalı yapılmasına ancak genel ahlakın veya kamu güvenliğinin kesin olarak gerekli kıldığı hallerde karar verilebilir.</p>
<p style="margin: 1em 0; font-size: 16pt; text-align: left;">Küçüklerin yargılanması hakkında kanunla özel hükümler konulur.</p>
<p style="margin: 1em 0; font-size: 16pt; text-align: left;">Bütün mahkemelerin her türlü kararları gerekçeli olarak yazılır.</p>
<p style="margin: 1em 0; font-size: 16pt; text-align: left;">Davaların en az giderle ve mümkün olan süratle sonuçlandırılması, yargının görevidir.</p>
<pre><code>               E.   Mahkemelerin Kuruluşu
</code></pre>
<p style="margin: 1em 0; font-size: 16pt; text-align: left;">Madde 157:</p>
<p style="margin: 1em 0; font-size: 16pt; text-align: left;">Mahkemeler; yerel, istinaf ve yüksek mahkemeler olarak üç ana mahkemeden oluşur. İşleyiş ve yargılama usulleri kanunla düzenlenir.</p>
<pre><code>                         1\.   Yerel Mahkemeler
</code></pre>
<p style="margin: 1em 0; font-size: 16pt; text-align: left;">Madde 158:</p>
<p style="margin: 1em 0; font-size: 16pt; text-align: left;">Yerel mahkemeler uzmanlıklarına göre ayrılmış; aile, ceza, çevre, çocuk, fikri ve sınai haklar, hukuk, idare, iş, milli güvenlik kurumları, ticaret ve vergi mahkemelerinden oluşur.</p>
<p style="margin: 1em 0; font-size: 16pt; text-align: left;">Her yerel mahkeme yalnızca kendi uzmanlık alanlarına giren davalara bakmakla görevlidir.</p>
<p style="margin: 1em 0; font-size: 16pt; text-align: left;">Milli Güvenlik Kurumları mahkemesi; Türk Silahlı Kuvvetleri, Emniyet Teşkilatı ve benzeri kamu güvenliği sağlamakla görevli kurumsal yapılarda görevli personelin, görevleriyle bağlantılı fiil ve ihmalleri sebebiyle yargılandığı, sivil yargıç ve savcılardan oluşan, bağımsız uzman yerel mahkemelerdir.</p>
<pre><code>                         2\.   İstinaf Mahkemeleri
</code></pre>
<p style="margin: 1em 0; font-size: 16pt; text-align: left;">Madde 159:</p>
<p style="margin: 1em 0; font-size: 16pt; text-align: left;">İstinaf mahkemeleri, yerel mahkemelerin kararlarını hukuk, usul ve olay yönünden inceleyen, gerektiğinde yeniden yargılama yaparak esasa ilişkin karar verebilen ikinci derece yargı mercileridir.</p>
<p style="margin: 1em 0; font-size: 16pt; text-align: left;">Her uzmanlık alanı için ayrı istinaf mahkemeleri kurulur. Bu mahkemeler yalnızca kendi alanlarındaki yerel mahkemelerin kararlarını; onaylayabilir, kaldırabilir, yeniden yargılayarak yeni bir hüküm kurabilir ancak yerel mahkemeye dosya iadesi yapılamaz.</p>
<p style="margin: 1em 0; font-size: 16pt; text-align: left;">Uzmanlık alanları kesişen veya uyuşmazlık konusu itibarıyla hangi yargı koluna girdiği açık olmayan davalarda, ilgili uzmanlık alanlarından eşit sayıda yargıç ve savcıdan oluşturulan Uyuşmazlık İstinaf Mahkemeleri, ilk derece mahkemesi sıfatıyla görev yapar ve esasa ilişkin nihai karar verir.</p>
<p style="margin: 1em 0; font-size: 16pt; text-align: left;">Temyiz merciinin belirlenmesinde tereddüt bulunması halinde, dosyanın hangi yüksek mahkemeye gönderileceğine istinaf mahkemesi karar verir.</p>
<p style="margin: 1em 0; font-size: 16pt; text-align: left;">İstinaf kararlarına karşı, kanunda belirtilen hallerde ilgili yüksek mahkemeye başvuru yapılabilir.</p>
<p style="margin: 1em 0; font-size: 16pt; text-align: left;">İstinaf mahkemelerinin kuruluşu, görev alanı, işleyişi, yargı çevresi, uyuşmazlık istinaf mahkemelerinin oluşumu ve çalışma usulleri kanunla düzenlenir.</p>
<pre><code>                         3\.   Yüksek Mahkemeler
</code></pre>
<p style="margin: 1em 0; font-size: 16pt; text-align: left;">Madde 160:</p>
<p style="margin: 1em 0; font-size: 16pt; text-align: left;">İstinaf mahkemelerince verilen kararlara karşı, kanunda öngörülen usule uygun biçimde yüksek mahkemelere başvurulabilir.</p>
<p style="margin: 1em 0; font-size: 16pt; text-align: left;">Yüksek mahkemeler, kendilerine intikal eden davaları hukuki, usuli ve maddi yönleriyle bütün olarak inceler.</p>
<p style="margin: 1em 0; font-size: 16pt; text-align: left;">Gerekli gördüğü hallerde yeniden delil toplayabilir, tanık dinleyebilir ve yeniden yargılama yapabilir.</p>
<p style="margin: 1em 0; font-size: 16pt; text-align: left;">Bu yetki kapsamında yüksek mahkemeler, istinaf mercii sıfatıyla hareket eder ve dosyayı yalnızca denetim amacıyla değil, esas hakkında da değerlendirme yaparak karara bağlar.</p>
<pre><code>               F.   Adalet Hizmetlilerinin Denetimi
</code></pre>
<p style="margin: 1em 0; font-size: 16pt; text-align: left;">Madde 161:</p>
<p style="margin: 1em 0; font-size: 16pt; text-align: left;">Adalet hizmetleri ile savcıların idari görevleri yönünden Yargı Meclisi’ nce denetimi, adalet müfettişleri ile yargıç ve savcı mesleğinden olan iç denetçiler; araştırma ve soruşturma işlemleri ise adalet müfettişleri eliyle yapılır. Buna ilişkin usul ve esaslar kanunla düzenlenir.</p>
<pre><code>II.   Yüksek Mahkemeler

               A.   Yargıtay Yüksek Mahkemesi

                         1\.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 162:</p>
<p style="margin: 1em 0; font-size: 16pt; text-align: left;">Yargıtay Yüksek Mahkemesi, üçyüzelliyedi üyeden kurulur.</p>
<pre><code>                         2\.   Üye Seçimi
</code></pre>
<p style="margin: 1em 0; font-size: 16pt; text-align: left;">Madde 163:</p>
<p style="margin: 1em 0; font-size: 16pt; text-align: left;">Yargıtay Yüksek Mahkemesi üyeleri; beş yıllık süre için en az on yıl aile, ceza, çocuk, fikri ve sınai haklar, hukuk, iş ve ticaret istinaf mahkemelerinde görev almış ellibirer yargıç ve Cumhuriyet savcıları ile bu meslekten sayılanlar arasından, kamu hizmeti görevlilerinin atama esaslarına göre seçilirler.</p>
<pre><code>                         3\.   Görev ve Yetkiler
</code></pre>
<p style="margin: 1em 0; font-size: 16pt; text-align: left;">Madde 164:</p>
<p style="margin: 1em 0; font-size: 16pt; text-align: left;">Yargıtay Yüksek Mahkemesi; aile, ceza, çocuk, fikri ve sınai haklar, hukuk, iş ve ticaret  istinaf mahkemelerince verilen ve kanunun başka bir adli yargı merciine bırakmadığı karar ve hükümlerin son inceleme merciidir. Kanunla gösterilen belli davalara da ilk ve son derece mahkemesi olarak bakar</p>
<pre><code>                         4\.   Başkan ve Başkanvekili Seçimi
</code></pre>
<p style="margin: 1em 0; font-size: 16pt; text-align: left;">Madde 165:</p>
<p style="margin: 1em 0; font-size: 16pt; text-align: left;">Yargıtay Birinci Başkanı, başkanvekilleri ile Yargıtay Cumhuriyet Başsavcısı ve Cumhuriyet Başsavcıvekili ile ve daire başkanları kendi üyeleri arasından Yargıtay Genel Kurulunca üye tamsayısının salt çoğunluğunun bir fazlası ve gizli oyla beş yıl için seçilirler, başkandan sonra en fazla oy alan iki aday sıralı olarak başkanvekili seçilirler; süresi bitenler yeniden seçilemez.</p>
<p style="margin: 1em 0; font-size: 16pt; text-align: left;">Yargıtayın kuruluşu, işleyişi, Başkan, başkanvekilleri, daire başkanları ve üyeleri ile Cumhuriyet Başsavcısı ve Cumhuriyet Başsavcıcekilinin nitelikleri, mahkemelerin bağımsızlığı ve yargıçlık teminatı esaslarına göre kanunla düzenlenir.</p>
<pre><code>               B.   Danıştay Yüksek Mahkemesi

                         1\.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 166:</p>
<p style="margin: 1em 0; font-size: 16pt; text-align: left;">Danıştay Yüksek Mahkemesi yüzelliüç üyeden kurulur. </p>
<pre><code>                         2\.   Üye Seçimi
</code></pre>
<p style="margin: 1em 0; font-size: 16pt; text-align: left;">Madde 167:</p>
<p style="margin: 1em 0; font-size: 16pt; text-align: left;">Danıştay Yüksek Mahkemesi üyeleri; beş yıllık süre için en az on yıl çevre, idare ve milli güvenlik kurumları istinaf mahkemelerinde görev almış ellibirer yargıç ve savcılar ile bu meslekten sayılanlar arasından, kamu hizmeti görevlilerinin atama esaslarına göre seçilirler.</p>
<pre><code>                         3\.   Görev ve Yetkiler
</code></pre>
<p style="margin: 1em 0; font-size: 16pt; text-align: left;">Madde 168:</p>
<p style="margin: 1em 0; font-size: 16pt; text-align: left;">Danıştay Yüksek Mahkemesi; çevre, idare ve milli güvenlik kurumları istinaf mahkemelerince verilen ve kanunun başka bir idari yargı merciine bırakmadığı karar ve hükümlerin son inceleme merciidir.</p>
<p style="margin: 1em 0; font-size: 16pt; text-align: left;">Kanunla gösterilen belli davalara da ilk ve son derece mahkemesi olarak bakar. Danıştay Yüksek Mahkemesi; davaları görmek, kamu hizmetleri ile ilgili imtiyaz şartlaşma ve sözleşmeleri hakkında iki ay içinde düşüncesini bildirmek, Türkiye Büyük Millet Meclisi’ nece çıkarılan kanun tasarı ile bakanlıklar tarafından çıkarılan tüzük ve yönetmelik tasarılarını incelemek, idari uyuşmazlıkları çözmek ve kanunla gösterilen diğer işleri yapmakla görevlidir.</p>
<pre><code>                         4\.   Başkan ve Başkanvekili Seçimi
</code></pre>
<p style="margin: 1em 0; font-size: 16pt; text-align: left;">Madde 169:</p>
<p style="margin: 1em 0; font-size: 16pt; text-align: left;">Danıştay Yüksek Mahkemesi Başkanı, başkanvekilleri ve daire başkanları, kendi üyeleri arasından Danıştay Genel Kurulunca üye tamsayısının salt çoğunluğunun bir fazlası ve gizli oyla beş yıl için seçilirler, başkandan sonra en fazla oy alan iki aday sıralı olarak başkanvekili seçilirler; süresi bitenler yeniden seçilemez.</p>
<p style="margin: 1em 0; font-size: 16pt; text-align: left;">Danıştayın, kuruluşu, işleyişi, Başkan, başkanvekilleri, daire başkanları ve üyeleri ile nitelikleri, mahkemelerin bağımsızlığı ve yargıçlık teminatı esaslarına göre kanunla düzenlenir. </p>
<pre><code>               C.   Sayıştay Yüksek Mahkemesi

                         1\.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 170:</p>
<p style="margin: 1em 0; font-size: 16pt; text-align: left;">Sayıştay Yüksek Mahkemesi yetmişbeş üyeden kurulur.</p>
<pre><code>                         2\.   Üye Seçimi
</code></pre>
<p style="margin: 1em 0; font-size: 16pt; text-align: left;">Madde 171:</p>
<p style="margin: 1em 0; font-size: 16pt; text-align: left;">Sayıştay Yüksek Mahkemesi üyeleri; beş yıllık süre için en az on yıl vergi istinaf mahkemelerinde görev almış yetmişbeş yargıç ve savcılar ile bu meslekten sayılanlar arasından, kamu hizmeti görevlilerinin atama esaslarına göre seçilirler.</p>
<pre><code>                         3\.   Görev ve Yetkiler
</code></pre>
<p style="margin: 1em 0; font-size: 16pt; text-align: left;">Madde 172:</p>
<p style="margin: 1em 0; font-size: 16pt; text-align: left;">Sayıştay Yüksek Mahkemesi, vergi istinaf mahkemelerince verilen ve kanunun başka bir yargı merciine bırakmadığı karar ve hükümlerin son inceleme mercii olmasının yanında kamu yönetim bütçesi kapsamındaki kamu idareleri ile sosyal güvenlik kurumlarının bütün gelir ve giderleri ile mallarını Türkiye Büyük Millet Meclisi adına denetlemek ve sorumluların hesap ve işlemlerini kesin hükme bağlamak ve kanunlarla verilen inceleme, denetleme ve hükme bağlama işlerini yapmakla görevlidir.</p>
<pre><code>                         4\.   Başkan ve Başkanvekili Seçimi
</code></pre>
<p style="margin: 1em 0; font-size: 16pt; text-align: left;">Madde 173:</p>
<p style="margin: 1em 0; font-size: 16pt; text-align: left;">Sayıştay Yüksek Mahkemesi Başkanı, başkanvekilleri ve daire başkanları, kendi üyeleri arasından Sayıştay Genel Kurulunca üye tamsayısının salt çoğunluğunun bir fazlası ve gizli oyla beş yıl için seçilirler, başkandan sonra en fazla oy alan iki aday sıralı olarak başkanvekili seçilirler; süresi bitenler yeniden seçilemez. Sayıştayın, kuruluşu, işleyişi, Başkan, başkanvekilleri, daire başkanları ve üyeleri ile nitelikleri, mahkemelerin bağımsızlığı ve yargıçlık teminatı esaslarına göre kanunla düzenlenir.</p>
<pre><code>               D.   Yüksek Seçim Kurulu

                         1\.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 174:</p>
<p style="margin: 1em 0; font-size: 16pt; text-align: left;">Yüksek Seçim Kurulu yirmiyedi üyeden kurulur.</p>
<pre><code>                         2\.   Yüksek Seçim Kurulu Üye Seçimi
</code></pre>
<p style="margin: 1em 0; font-size: 16pt; text-align: left;">Madde 175:</p>
<p style="margin: 1em 0; font-size: 16pt; text-align: left;">Yargıtay Yüksek Mahkemesi üyeleri; beş yıllık süre için, bir dönem Yargıtay, Danıştay ve Sayıştay Yüksek Mahkemeleri üyeliği yapmış dokuzar yargıç ve savcılar ile bu meslekten sayılanlar arasından, kamu hizmeti görevlilerinin atama esaslarına göre seçilirler.</p>
<pre><code>                         3\.   Görev ve Yetkiler
</code></pre>
<p style="margin: 1em 0; font-size: 16pt; text-align: left;">Madde 176:</p>
<p style="margin: 1em 0; font-size: 16pt; text-align: left;">Seçimler, yargı organı adına Yüksek Seçim Kurulu genel yönetim ve denetimi altında yapılır.</p>
<p style="margin: 1em 0; font-size: 16pt; text-align: left;">Seçimin düzen içinde yönetimi ve dürüstlüğü ile ilgili bütün işlemleri yapma ve yaptırma, seçim süresince ve seçimden sonra seçim konularıyla ilgili bütün yolsuzlukları, şikayet ve itirazları inceleme ve kesin karara bağlama ve Türkiye Büyük Millet Meclisi üyelerinin seçim tutanakları ve İlçe, İl ve Bölge Başkanı seçim tutanaklarını kabul etme görevi Yüksek Seçim Kurulu’ nundur. Kararları aleyhinde sadece Anayasa Mahkemesi’ ne başvurulabilir.</p>
<p style="margin: 1em 0; font-size: 16pt; text-align: left;">Yasa ve kanun halk oylaması işlemlerinin genel yönetim ve denetimi de milletvekili seçimlerinde uygulanan hükümlere göre olur.</p>
<p style="margin: 1em 0; font-size: 16pt; text-align: left;">Yüksek Seçim Kurulu’ nun ve diğer seçim kurullarının görev ve yetkileri kanunla düzenlenir.</p>
<pre><code>                         4\.   Başkan ve Başkanvekili Seçimi
</code></pre>
<p style="margin: 1em 0; font-size: 16pt; text-align: left;">Madde 177:</p>
<p style="margin: 1em 0; font-size: 16pt; text-align: left;">Yüksek Seçim Kurulu Başkanı, başkanvekilleri ve daire başkanları, kendi üyeleri arasından Yüksek Seçim Kurulu Genel Kurulunca üye tamsayısının salt çoğunluğunun bir fazlası ve gizli oyla beş yıl için seçilirler, başkandan sonra en fazla oy alan iki aday sıralı olarak başkanvekili seçilirler; süresi bitenler yeniden seçilemez.</p>
<pre><code>III.   Yargı Meclisi

               A.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 178:</p>
<p style="margin: 1em 0; font-size: 16pt; text-align: left;">Yargı Meclisi; Yargıtay Yüksek Mahkemesi Başkanı, Sayıştay Yüksek Mahkemesi Başkanı ve Danıştay Yüksek Mahkemesi Başkanı tarafından kurulur.</p>
<pre><code>               B.   Görev ve Yetkileri
</code></pre>
<p style="margin: 1em 0; font-size: 16pt; text-align: left;">Madde 179:</p>
<p style="margin: 1em 0; font-size: 16pt; text-align: left;">Yargı Organı’ nın yasalar ve kanunlara göre genel işleyişine dair ilke, düzenleme ve uygulamaları belirlemek, bu düzenlemelerin yürütülmesini gözetmek ve gerekli denetimleri gerçekleştirmek.</p>
<p style="margin: 1em 0; font-size: 16pt; text-align: left;">Yargı mensuplarının görev etiği ve disiplin esaslarını tespit etmek, bu esaslara ilişkin denetim, inceleme ve yaptırım süreçlerini yürütmek.</p>
<p style="margin: 1em 0; font-size: 16pt; text-align: left;">Mahkemelerin iş yükü, etkinliği ve erişilebilirliğini artırmak amacıyla ilke ve yöntemler geliştirmek, reform önerileri sunmak.<br/>
 Yüksek mahkemeler arasında görev paylaşımı, içtihat birliği ve işbirliği ilkelerini belirlemek, ortak çalışma gerektiren durumlarda eşgüdümü sağlamak.</p>
<p style="margin: 1em 0; font-size: 16pt; text-align: left;">Görev alanları kesişen veya ortak yargılama gerektiren davalarda, ilgili yüksek mahkemeler arasında eşgüdümlü yargılama süreçlerinin yürütülmesini temin etmek.</p>
<p style="margin: 1em 0; font-size: 16pt; text-align: left;">Yüksek mahkemelerin faaliyetlerinin, diğer yüksek mahkemeler tarafından denetlenmesini sağlamak ve bu denetime ilişkin usul ve esasları belirlemek.</p>
<p style="margin: 1em 0; font-size: 16pt; text-align: left;">Yüksek Seçim Kurulu’ nun iş ve işlemlerini, bağımsızlık ve tarafsızlık ilkesine halel getirmeksizin, anayasal denetime tabi tutmak.</p>
<pre><code>               C.   Başkan ve Başkanvekili Seçimi
</code></pre>
<p style="margin: 1em 0; font-size: 16pt; text-align: left;">Madde 180:</p>
<p style="margin: 1em 0; font-size: 16pt; text-align: left;">Yargı Meclisi Başkanı, Yargı Meclisi üyeleri arasından yapılan oylama ile seçilir. Yüksek Mahkeme seçimlerinin tamamlanmasını takip eden beş gün içinde neticelendirilir. En fazla oyu alan yüksek mahkeme başkanı beş yıllık süre için Yargı Başkanı seçilmiş sayılır. Diğer iki aday ise eş başkanvekili seçilmiş sayılır.</p>
<p style="margin: 1em 0; font-size: 16pt; text-align: left;">Yargı Başkanı, yargı organını resmi törenlerde temsil eder, oturumları yönetme ve sözcülük vazifeleri dışında diğer yüksek mahkeme başkanlarına üstünlüğü veya ayrıcalığı bulunamaz.</p>
<pre><code>IV.   Anayasa Mahkemesi

               A.   Kuruluşu
</code></pre>
<p style="margin: 1em 0; font-size: 16pt; text-align: left;">Madde 181:  </p>
<p style="margin: 1em 0; font-size: 16pt; text-align: left;">Anayasa Mahkemesi yirmiyedi üyeden kurulur.</p>
<pre><code>               B.   Anayasa Mahkemesi Üye Seçimi
</code></pre>
<p style="margin: 1em 0; font-size: 16pt; text-align: left;">Madde 182:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi ve Bölgeler Meclisi, Anayasa Mahkemesi üyeliklerine; Yargıtay Yüksek Mahkemesi, Danıştay Yüksek Mahkemesi ve Sayıştay Yüksek Mahkemesi tarafından gösterilen üçer aday arasından ikişer üye; Türkiye Yargıçlar Birliği, Türkiye Savcılar Birliği, Türkiye Hukukçular Birliği tarafından gösterilen üçer aday arasından birer üye olmak üzere dokuzar üyeyi seçer.</p>
<p style="margin: 1em 0; font-size: 16pt; text-align: left;">Her bir yüksek mahkeme ve birlik, kendi genel kurullarında aday göstermek için yapılacak seçimlerde, adaylık için en fazla oy alan üç kişi aday gösterilmiş sayılır. Adaylar ilgili meclise sunulur. Meclisler her bir kurum için gösterilen üç adaydan ikisini, kendi seçim şartlarına göre seçer.</p>
<p style="margin: 1em 0; font-size: 16pt; text-align: left;">Türkiye Yargıçlar Birliği, Türkiye Savcılar Birliği ve Türkiye Hukukçular Birliği; kendi genel kurulunda meclisler için aday göstermek için yapılacak seçimlerde, meclisler tarafından seçilen üye hariç, en fazla oy alan adayı kendi üyesi olarak seçmiş sayılır. Ayrıca; Yargıtay Yüksek Mahkemesi, Danıştay Yüksek Mahkemesi ve Sayıştay Yüksek Mahkemesi tarafından meclisler için aday göstermek için yapılacak seçimlerde, meclisler tarafından seçilen üye hariç, en fazla oy alan üç aday arasından iki üye seçer. Birlikler seçilecek her bir üyeyi kendi seçim şartlarına göre seçer.</p>
<p style="margin: 1em 0; font-size: 16pt; text-align: left;">Her aday, yalnızca bir meslek birliği veya yüksek mahkeme nezdinde adaylık başvurusu yapabilir; birden fazla birlik veya yüksek mahkeme nezdinde aday olunamaz.</p>
<pre><code>               C.   Başkan ve Başkanvekili Seçimi
</code></pre>
<p style="margin: 1em 0; font-size: 16pt; text-align: left;">Madde 183:</p>
<p style="margin: 1em 0; font-size: 16pt; text-align: left;">Anayasa Mahkemesi, üyeleri arasından gizli oyla ve üye tam sayısının salt çoğunluğunun bir fazlası ile beş yıllık süre için bir başkan ve iki başkanvekili seçer.<br/>
 Başkandan sonra en çok oyu alan iki kişi başkanvekili seçilmiş sayılır.</p>
<pre><code>               D.   Seçilme Yeterliliği
</code></pre>
<p style="margin: 1em 0; font-size: 16pt; text-align: left;">Madde 184:</p>
<p style="margin: 1em 0; font-size: 16pt; text-align: left;">Anayasa Mahkemesine üye seçilebilmek için, ellibeş yaşını doldurmuş olması kaydıyla; yükseköğretim kurumları öğretim üyelerinin profesör veya doçent unvanını kazanmış, avukatların en az otuzbeş yıl fiilen avukatlık yapmış, yargıç ve savcıların en az beş yıl yüksek mahkemelerde çalışmış olması şarttır.</p>
<pre><code>               E.   Üyelerin Görev Süresi, Sona Ermesi ve Görev Alanı
</code></pre>
<p style="margin: 1em 0; font-size: 16pt; text-align: left;">Madde 185:</p>
<p style="margin: 1em 0; font-size: 16pt; text-align: left;">Anayasa Mahkemesi üyeleri beş yıl süre için seçilir. Bir kimse iki defa Anayasa Mahkemesi üyesi seçilemez. Anayasa Mahkemesi üyeleri yetmiş yaşını doldurunca emekliye ayrılırlar. Zorunlu emeklilik yaşından önce görev süresi dolan üyelerin başka bir görevde çalışmaları ve özlük işleri kanunla düzenlenir.</p>
<p style="margin: 1em 0; font-size: 16pt; text-align: left;">Anayasa Mahkemesi üyeliği, bir üyenin yargıçlık mesleğinden çıkarılmayı gerektiren bir suçtan dolayı hüküm giymesi halinde kendiliğinden; görevini sağlık bakımından yerine getiremeyeceğinin kesin olarak anlaşılması halinde de, Anayasa Mahkemesi üye tamsayısının salt çoğunluğunun bir fazlası kararı ile sona erer.</p>
<p style="margin: 1em 0; font-size: 16pt; text-align: left;">Anayasa Mahkemesi üyeleri asli görevleri dışında resmi veya özel hiçbir görev alamazlar.</p>
<pre><code>               F.   Görev ve Yetkileri
</code></pre>
<p style="margin: 1em 0; font-size: 16pt; text-align: left;">Madde 186:</p>
<p style="margin: 1em 0; font-size: 16pt; text-align: left;">Anayasa Mahkemesi; kanun, tüzük, yönetmelik, yönerge veya yazılı talimatların; Türkiye Büyük Millet Meclisi, Bölgeler Meclisi ve Yargı Meclisi İçtüzüğünün,  Anayasaya şekil ve esas bakımlarından uygunluğunu denetler ve bireysel başvuruları karara bağlar. Anayasa değişikliklerini şekil bakımından inceler ve denetler. Ancak savaş hallerinde çıkarılan kararnameler şekil ve esas bakımından Anayasaya aykırılığı iddiasıyla, Anayasa Mahkemesi’ nde dava açılamaz.</p>
<p style="margin: 1em 0; font-size: 16pt; text-align: left;">Kanunların ve tüzüklerin, şekil bakımından denetlenmesi, son oylamanın öngörülen çoğunlukla yapılıp yapılmadığı; Anayasa değişikliklerinde ise, teklif ve oylama çoğunluğuna ve ivedilikle görüşülemeyeceği şartına uyulup uyulmadığı hususları ile sınırlıdır. Şekil bakımından denetleme, Türkiye Büyük Millet Meclisi, Bölgeler Meclisi ve Yargı Meclisi’ nin oy birliği ile istenebilir. Kanun yayımlandığı tarihten itibaren geçen süresine bakılmaksızın, şekil bozukluğuna dayalı iptal davası açılabilir.</p>
<p style="margin: 1em 0; font-size: 16pt; text-align: left;">Herkes, Anayasada güvence altına alınmış temel hak ve özgürlüklerinden, Avrupa İnsan Hakları Sözleşmesi kapsamındaki herhangi birinin, ihlal edildiği iddiasıyla Anayasa Mahkemesi’ ne başvurabilir. Başvuruda bulunabilmek için olağan kanun yollarını tüketmiş olması şarttır.</p>
<p style="margin: 1em 0; font-size: 16pt; text-align: left;">Bireysel başvuruda, kanun yolunda gözetilmesi gereken hususlarda inceleme yapılamaz.</p>
<p style="margin: 1em 0; font-size: 16pt; text-align: left;">Bireysel başvuruya ilişkin usul ve esaslar kanunla düzenlenir.</p>
<p style="margin: 1em 0; font-size: 16pt; text-align: left;">Anayasa Mahkemesi; Anayasa Mahkemesi, Yargıtay Yüksek Mahkemesi, Danıştay Yüksek Mahkemesi, Sayıştay Yüksek Mahkemesi, Yüksek Seçim Kurulu, Yargı Meclisi, Başsavcıları, Cumhuriyet Başsavcıvekilini, Türkiye Yargıçlar Birliği, Türkiye Savcılar Birliği ve Türkiye Hukukçular Birliklerinin başkanları ve üyelerini görevleriyle ilgili suçlardan dolayı Yüce Divan sıfatıyla yargılar.</p>
<p style="margin: 1em 0; font-size: 16pt; text-align: left;">Genelkurmay Başkanı, Kara, Deniz ve Hava Kuvvetleri Komutanları ile diğer general rütbesinde görev alan Türk Silahlı Kuvvetler personelleri ile, Emniyet Başkanı ve diğer Emniyet Müdürleri ile diğer kamu güvenliği sağlamakla görevli kurumsal yapılarda görevli yüksek rütbeli personeli görevleriyle ilgili suçlarından dolayı Yüce Divanda yargılar.</p>
<p style="margin: 1em 0; font-size: 16pt; text-align: left;">Yüce Divanda, savcılık görevini Cumhuriyet Başsavcısı veya Cumhuriyet Başsavcıvekili yapar.</p>
<p style="margin: 1em 0; font-size: 16pt; text-align: left;">Yüce Divan kararlarına karşı yeniden inceleme başvurusu yapılabilir. Genel Kurulun yeniden inceleme sonucunda verdiği kararlar kesindir.</p>
<p style="margin: 1em 0; font-size: 16pt; text-align: left;">Anayasa Mahkemesi, Anayasa ile verilen diğer görevleri de yerine getirir.</p>
<pre><code>               G.   Çalışma ve Yargılama Usulü
</code></pre>
<p style="margin: 1em 0; font-size: 16pt; text-align: left;">Madde 187:</p>
<p style="margin: 1em 0; font-size: 16pt; text-align: left;">Anayasa Mahkemesi, iki bölüm ve Genel Kurul halinde çalışır. Bölümler, başkanvekili başkanlığında dört üyenin katılımıyla toplanır. Genel Kurul, Mahkeme Başkanının veya Başkanın belirleyeceği başkanvekilinin başkanlığında en az oniki üye ile toplanır. Bölümler ve Genel Kurul, kararlarını salt çoğunluğun bir fazlası ile alır. Bireysel başvuruların kabul edilebilirlik incelemesi için komisyonlar oluşturulabilir.</p>
<p style="margin: 1em 0; font-size: 16pt; text-align: left;">Siyasi partilere ilişkin dava ve başvurulara, iptal ve itiraz davaları ile Yüce Divan sıfatıyla yürütülecek yargılamalara Genel Kurulca bakılır. bireysel başvurular ise bölümlerce karara bağlanır.</p>
<p style="margin: 1em 0; font-size: 16pt; text-align: left;">Şekil bozukluğuna dayalı iptal davaları Anayasa Mahkemesince öncelikle incelenip karara bağlanır.</p>
<p style="margin: 1em 0; font-size: 16pt; text-align: left;">Anayasa Mahkemesinin kuruluşu, Genel Kurul ve bölümlerin yargılama usuller, Başkan, başkanvekilleri ve üyelerin disiplin işleri kanunla; Mahkemenin çalışma esasları, bölüm ve komisyonların oluşumu ve işbölümü kandi yapacağı İçtüzükle düzenlenir.</p>
<p style="margin: 1em 0; font-size: 16pt; text-align: left;">Anayasa Mahkemesi Yüce Divan sıfatıyla baktığı davalar dışında kalan işleri dosya üzerinde inceler. Ancak, bireysel başvurularda duruşma yapılmasına karar verilebilir. Mahkeme ayrıca, gerekli hallerde sözlü açıklamalarını dinlemek üzere ilgilileri ve konu üzerinde bilgisi olanları çağırabilir ve siyasi partilerin kapatılmasına ilişkin davalarda, Yargıtay Cumhuriyet Başsavcısından sonra kapatılması istenen siyasi partinin genel başkanlığının veya tayin edeceği bir vekilin savunmasını dinler.</p>
<pre><code>               H.   İptal Davası
</code></pre>
<p style="margin: 1em 0; font-size: 16pt; text-align: left;">Madde 188:</p>
<p style="margin: 1em 0; font-size: 16pt; text-align: left;">Kanun, tüzük, yönetmelik, yönerge veya yazılı talimatların; Türkiye Büyük Millet Meclisi, Bölgeler Meclisi ve Yargı Meclisi’ nin İçtüzüğünün veya bunların belirli madde ve hükümlerinin şekil ve esas bakımından Anayasaya aykırılığı iddiasıyla Anayasa Mahkemesinde doğrudan doğruya iptal davası açabilme hakkı; Türkiye Büyük Meclisi, Bölgeler Meclisi ve Yargı Meclisi üyelerine aittir.</p>
<pre><code>               I.   Dava Açma Süresi
</code></pre>
<p style="margin: 1em 0; font-size: 16pt; text-align: left;">Madde 189:</p>
<p style="margin: 1em 0; font-size: 16pt; text-align: left;">Anayasa Mahkemesinde doğrudan doğruya iptal davası açma hakkı, iptali istenen kanun, tüzük, yönetmelik, yönerge veya yazılı talimatların yayımlanmasından başlayarak ilgili hüküm kaldırılıncaya kadar devam eder.</p>
<pre><code>               J.   Anayasaya Aykırılığın Diğer Mahkemelerde İleri Sürülmesi
</code></pre>
<p style="margin: 1em 0; font-size: 16pt; text-align: left;">Madde 190:</p>
<p style="margin: 1em 0; font-size: 16pt; text-align: left;">Bir davaya bakmakta olan mahkeme, uygulanacak bir kanun, tüzük, yönetmelik, yönerge veya yazılı talimatların hükümlerini Anayasaya aykırı görürse veya taraflardan birinin ileri sürdüğü aykırılık iddiasının ciddi olduğu kanısına varırsa, Anayasa Mahkemesinin bu konuda vereceği karara davayı geri bırakır.</p>
<p style="margin: 1em 0; font-size: 16pt; text-align: left;">Mahkeme, Anayasaya aykırılık iddasını ciddi görmezse bu iddia, temyiz merciince esas hükümle birlikte karara bağlanır.</p>
<p style="margin: 1em 0; font-size: 16pt; text-align: left;">Anayasa Mahkemesi, işin kendisine gelişinden başlamak üzere beş ay içinde kararını verir ve açıklar. Bu süre içinde karar verilmezse mahkeme davayı yürürlükteki kanun hükümlerine göre sonuçlandırır. Ancak, Anayasa Mahkemesinin kararı, esas hakkındaki karar kesinleşinceye kadar gelirse, mahkeme buna uymak zorundadır.</p>
<p style="margin: 1em 0; font-size: 16pt; text-align: left;">Anayasa Mahkemesinin işin esasına girerek verdiği red kararının Resmi Gazetede yayımlanmasından sonra on yıl geçmedikçe aynı kanun hükmünün Anayasaya aykırılığı iddiasıyla tekrar başvuruda bulunulamaz.</p>
<pre><code>               K.   Anayasa Mahkemesinin Kararları
</code></pre>
<p style="margin: 1em 0; font-size: 16pt; text-align: left;">Madde 191:</p>
<p style="margin: 1em 0; font-size: 16pt; text-align: left;">Anayasa Mahkemesinin kararları kesindir. Hiçbir kararları gerekçesi yazılmadan açıklanamaz.</p>
<p style="margin: 1em 0; font-size: 16pt; text-align: left;">Anayasa Mahkemesi bir kanun, tüzük, yönetmelik, yönerge veya yazılı talimatların tamamını veya bir hükmünü iptal ederken, kanun koyucu gibi hareketle, yeni bir uygulamaya yol açacak biçimde hüküm tesis edemez.</p>
<p style="margin: 1em 0; font-size: 16pt; text-align: left;">Hükümlerin iptal kararının Resmi Gazetede yayımlandığı tarihte yürürlükten kalkar. Gereken hallerde Anayasa Mahkemesi iptal hükmünün yürürlüğe gireceği tarihi ayrıca kararlaştırabilir. Bu tarih, kararın Resmi Gazetede yayımlandığı günden başlayarak bir yılı geçemez.</p>
<p style="margin: 1em 0; font-size: 16pt; text-align: left;">İptal kararının yürürlüğe girişinin ertelendiği durumlarda Türkiye Büyük Millet Meclisi, iptal kararının ortaya çıkardığı hukuki boşluğu dolduracak kanun veya tasarı teklifini öncelikle görüşüp karara bağlar.</p>
<p style="margin: 1em 0; font-size: 16pt; text-align: left;">İptal kararları geriye yürümez.</p>
<p style="margin: 1em 0; font-size: 16pt; text-align: left;">Anayasa Mahkemesi kararları Resmi Gazetede hemen yayımlanır ve yasama, yürütme ve yargı organlarını, idare makamkarını, gerçek ve tüzelkişileri bağlar.</p>
<pre><code>V.   Türkiye Yargıçlar Birliği
</code></pre>
<p style="margin: 1em 0; font-size: 16pt; text-align: left;">Madde 192:</p>
<p style="margin: 1em 0; font-size: 16pt; text-align: left;">Türkiye Yargıçlar Birliği; Türkiye Cumhuriyetinde yargıçlık görevinde bulunan ve bu meslekten sayılan kişilerden oluşan bir meslek kuruluşudur.</p>
<p style="margin: 1em 0; font-size: 16pt; text-align: left;">Türkiye Yargıçlar Birliği; yargıçların mesleki bağımsızlığını ve tarafsızlığını, meslek onurunu ve haklarını korumak ve meslek içi dayanışmayı sağlamakla görevlidir.</p>
<p style="margin: 1em 0; font-size: 16pt; text-align: left;">Türkiye Yargıçlar Birliği, yapacağı seçimler dahil bütün işlerinde üye tamsayının en az beşte üçü ile toplanır. Türkiye Yargıçlar Birliği, toplantıya katılanların salt çoğunluğunun bir fazlası ile karar verilir; ancak karar yeter sayısı hiçbir şekilde üye tamsayısının üçte birinin bir fazlasından az olamaz.</p>
<p style="margin: 1em 0; font-size: 16pt; text-align: left;">Türkiye Yargıçlar Birliği, görevlerini yerine getirirken hiçbir kişi, kurum veya makamdan talimat alamaz; iç faaliyetlerinde bağımsızdır.</p>
<pre><code>VI.   Türkiye Savcılar Birliği
</code></pre>
<p style="margin: 1em 0; font-size: 16pt; text-align: left;">Madde 193:</p>
<p style="margin: 1em 0; font-size: 16pt; text-align: left;">Türkiye Savcılar Birliği, Türkiye Cumhuriyeti’ nde savcılık görevinde bulunan ve bu meslekten sayılan kişilerden oluşur.</p>
<p style="margin: 1em 0; font-size: 16pt; text-align: left;">Türkiye Savcılar Birliği; savcıların mesleki bağımsızlığını ve tarafsızlığını, meslek onurunu ve haklarını korumak ve meslek içi dayanışmayı sağlamakla görevlidir.</p>
<p style="margin: 1em 0; font-size: 16pt; text-align: left;">Türkiye Savcılar Birliği, yapacağı seçimler dahil bütün işlerinde üye tamsayının en az beşte üçü ile toplanır. Türkiye Yargıçlar Birliği, toplantıya katılanların salt çoğunluğunun bir fazlası ile karar verilir; ancak karar yeter sayısı hiçbir şekilde üye tamsayısının üçte birinin bir fazlasından az olamaz.</p>
<p style="margin: 1em 0; font-size: 16pt; text-align: left;">Türkiye Savcılar Birliği, görevlerini yerine getirirken hiçbir kişi, kurum veya makamdan talimat alamaz; iç faaliyetlerinde bağımsızdır.</p>
<pre><code>VIII.   Türkiye Hukukçular Birliği
</code></pre>
<p style="margin: 1em 0; font-size: 16pt; text-align: left;">Madde 194:</p>
<p style="margin: 1em 0; font-size: 16pt; text-align: left;">Türkiye Hukukçular Birliği, altmışbeş yaşını doldurmamış, Türkiye Cumhuriyeti’ ne bağlı barolara üye avukatlar, noterler, yükseköğretim kurumlarının; hukuk, siyaset bilimi ve kamu yönetimi dallarında profesör veya doçent ünvanı kazanmış öğretim üyelerinden oluşur.</p>
<p style="margin: 1em 0; font-size: 16pt; text-align: left;">Türkiye Hukukçular Birliği; hukukun üstünlüğünü, insan haklarını, adaletin etkinliğini, meslek içi standartları ve akademik katkıları gözeterek kamuoyuna rehberlik etmek ve hukuk politikaları hakkında görüş bildirmekle görevlidir.</p>
<p style="margin: 1em 0; font-size: 16pt; text-align: left;">Kamu hizmetinden yasaklılar, hapis cezası ile hüküm giymiş olanlar; zimmet, ihtilas, irtikap, rüşvet, hırsızlık, dolandırıcılık, sahtecilik, inancı kötüye kullanma, dolanlı iflas, uyuşturucu kullanma, irticai faaliyetlerde bulunma gibi yüz kızartıcı suçlarla, kasten adam öldürme, yaralama, işkence, cinsel saldırı veya istismar, hürriyeti tahdit veya alıkoyma, silahlı örgüt üyeliği, casusluk, kaçakçılık, terör suçu, resmi belgede sahtecilik, resmi ihale ve alım satımlara fesat karıştırma, adalete ve anayasaya karşı suçlardan biriyle hüküm giymiş olanlar Türkiye Hukukçular Birliği üyesi seçilemezler. Üyelikle ilgili diğer koşullar kanunla düzenlenir.</p>
<p style="margin: 1em 0; font-size: 16pt; text-align: left;">Türkiye Hukukçular Birliği, yapacağı seçimler dahil bütün işlerinde üye tamsayının en az beşte üçü ile toplanır. Türkiye Yargıçlar Birliği, toplantıya katılanların salt çoğunluğunun bir fazlası ile karar verilir; ancak karar yeter sayısı hiçbir şekilde üye tamsayısının üçte birinin bir fazlasından az olamaz.</p>
<p style="margin: 1em 0; font-size: 16pt; text-align: left;">Türkiye Hukukçular Birliği, görevlerini yerine getirirken hiçbir kişi, kurum veya makamdan talimat alamaz; iç faaliyetlerinde bağımsızdır.</p>
<p style="margin: 1em 0; font-size: 16pt; text-align: left;">DÖRDÜNCÜ KISIM</p>
<p style="margin: 1em 0; font-size: 16pt; text-align: left;">MALİ VE EKONOMİK HÜKÜMLER</p>
<p style="margin: 1em 0; font-size: 16pt; text-align: left;">BİRİNCİ BÖLÜM</p>
<p style="margin: 1em 0; font-size: 16pt; text-align: left;">Mali Hükümler</p>
<pre><code>I.   Hazine Yönetimi
</code></pre>
<p style="margin: 1.5em 0; font-size: 18pt; text-align: center; font-weight: bold;">I.   Hazine Yönetimi</p>
<pre><code>               A.   Para Birimi ve  Arz Sınırı
</code></pre>
<p style="margin: 1em 0; font-size: 16pt; text-align: left;">Madde 195:</p>
<p style="margin: 1em 0; font-size: 16pt; text-align: left;">Türkiye Cumhuriyeti Devletinin para birimi Türk Lirası’ dır.</p>
<p style="margin: 1em 0; font-size: 16pt; text-align: left;">Türk Lirası, yalnızca Devlet Hazinesinde mevcut ve kayıt altına alınmış olan fiziki altın ve gümüş rezervleri karşılığında, blokzincir teknolojisine ile oluşturulmuş kaydi Türk Lirası olarak basılır.</p>
<p style="margin: 1em 0; font-size: 16pt; text-align: left;">Para arzı sınırı; bir Türk Lirası bir miligram gümüş karşılığında, oniki miligram gümüş ise bir miligram altına eşdeğerliğine göre belirlenir.</p>
<pre><code>               B.   Emanet Kabulü ve Şartları
</code></pre>
<p style="margin: 1em 0; font-size: 16pt; text-align: left;">Madde 196:</p>
<p style="margin: 1em 0; font-size: 16pt; text-align: left;">Devlet hazinesine emanet edilen; her on birimlik para için toplam oniki birim tutarında kaydi hesap açılır.</p>
<p style="margin: 1em 0; font-size: 16pt; text-align: left;">Bu hesap, yalnızca aşağıdaki koşullarda geçerliliğini korur; yatırılan tutar hesapta kalmaya devam eder veya yatırılan on birimin tamamı harcanırsa. Ayrıca ilave olarak kaydedilen iki birimin; bir birimi yatıran vatandaşın, bir birimi hazineye aittir.</p>
<p style="margin: 1em 0; font-size: 16pt; text-align: left;">Hesap sahibinin talebi üzerine yatırılan miktarın iadesi mümkündür. Ancak iade yalnızca ilk yatırılan miktar kadar yapılır, ilave miktarlar iade kapsamında değildir.</p>
<pre><code>II.   Vergi Planlaması
</code></pre>
<p style="margin: 1em 0; font-size: 16pt; text-align: left;">Madde 197:</p>
<p style="margin: 1em 0; font-size: 16pt; text-align: left;">Devlet, kamu giderlerini karşılamak üzere vergi toplar. Herhangi bir ekonomik işlem vergisiz gerçekleştirilemez. Bir işlemden yalnızca bir adet vergi alınabilir. Vergi dışında hiçbir ad altında resim, harç, fon katkı payı veya benzeri mali yükümlülük uygulanamaz.</p>
<p style="margin: 1em 0; font-size: 16pt; text-align: left;">Vergi yükünün adaletli ve dengeli dağıtımı, maliye politikasının sosyal amacıdır. Hiçbir mal veya hizmet, aynı vergilendirme konusu nedeniyle birden fazla kez vergilendirilemez. Aynı işlem için hem vergi hem de başka bir mali yükümlülük tahsil edilemez.</p>
<p style="margin: 1em 0; font-size: 16pt; text-align: left;">Hiçbir vergi, halkın temel ve zorunlu ihtiyaçlarına yönelik harcamaların toplamının yüzde birini, diğer tüm harcamaların ise toplamının yüzde onunu geçemez. Bu sınır, ithalat işlemlerine uygulanamaz; ithalat vergileri, dış ticaretin dengelenmesi amacıyla bu sınırlamanın dışında tutulur.</p>
<p style="margin: 1em 0; font-size: 16pt; text-align: left;">Herkes, kamu giderlerini karşılamak üzere vergi ödemekle yükümlüdür. Vergi yükümlülükleri herkes için eşittir. Hiçbir kişi veya tüzel kişiye vergi muafiyeti, istisnası veya affı uygulanamaz. Sadece tüzel kişiliğe sahip olmaya çocuklar, kısıtlılar, harp ve vazife şehitlerinin dul ve yetimleri ile malul ve gaziler hakkında indirim uygulanabilir.</p>
<p style="margin: 1em 0; font-size: 16pt; text-align: left;">Vergi oranlarına ilişkin hükümler kanunla belirlenir. </p>
<pre><code>III.   Mali Yasaklar ve Kısıtlamalar

               A.   Genel İlke
</code></pre>
<p style="margin: 1em 0; font-size: 16pt; text-align: left;">Madde 198:</p>
<p style="margin: 1em 0; font-size: 16pt; text-align: left;">Her türlü faiz, para karşılığı kira, vadeli ödeme cezaları, kaldıraçlı ve türev işlemleri gibi her türlü karşılıksız değer artışlarını içeren herhangi uygulama yapılamaz.</p>
<pre><code>               B.   Zorunlu Sigorta Sistemlerinin Mali Kısıtlamaları
</code></pre>
<p style="margin: 1em 0; font-size: 16pt; text-align: left;">Madde 199:</p>
<p style="margin: 1em 0; font-size: 16pt; text-align: left;">Genel sağlık sigortası, deprem sigortası ve kanunla kurulacak diğer zorunlu sigorta sistemleri yalnızca devletin gelirleriyle finanse edilebilir, bu sigorta sistemleri kapsamında, hiçbir kişiden prim, katkı payı veya herhangi bir ad altında ek mali yükümlülük alınamaz.</p>
<p style="margin: 1em 0; font-size: 16pt; text-align: left;">Fonlar, yalnızca ilgili sigorta sisteminin amacı doğrultusunda kullanılabilir.</p>
<p style="margin: 1em 0; font-size: 16pt; text-align: left;">Bu sistemlerin kuruluşu, yönetimi, kapsamı ve finansmanına ilişkin usul ve esaslar kanunla düzenlenir.</p>
<pre><code>               C.   Türk Lirası Üstündeki Mali Takip Şartları ve Kısıtlamaları
</code></pre>
<p style="margin: 1em 0; font-size: 16pt; text-align: left;">Madde 200:</p>
<p style="margin: 1em 0; font-size: 16pt; text-align: left;">Türk Lirası’ nın blok zincir ve cüzdan kodları takibi yalnızca Maliye Bakanlığı tarafından anonim olarak yapılabilir.</p>
<p style="margin: 1em 0; font-size: 16pt; text-align: left;">Blok zincirin işlem kaydında yalnızca; işlem tutarı, mali işlemin kodu, zaman damgası, gönderici ve alıcı cüzdan kodları bulunur.</p>
<p style="margin: 1em 0; font-size: 16pt; text-align: left;">Cüzdan kodlarının kime ait olduğu bilgisi, yalnızca yargı makamlarında gizli olarak saklanır. Maliye Bakanlığı’ nın kanıtlı usulsüzlük suç duyurusu üzerine savcılık, duyuruyu inceleyerek gerekli görürse iddianame hazırlar ve mahkemeye sunar. Mahkeme, yalnızca usulsüzlüğün doğrulanması durumunda kimlik bilgisi ve cüzdan kodu eşleşimine erişim sağlayabilir.</p>
<pre><code>IV.   Bütçe Planlaması

               A.   Bütçe
</code></pre>
<p style="margin: 1em 0; font-size: 16pt; text-align: left;">Madde 201:</p>
<p style="margin: 1em 0; font-size: 16pt; text-align: left;">Kamu idarelerinin ve kamu iktisadi teşebbüsleri ile kamu tüzel kişilerinin harcamaları yıllık bütçelerle yapılır.</p>
<p style="margin: 1em 0; font-size: 16pt; text-align: left;">Mali yıl başlangıcı ile bütçenin hazırlanması, uygulanması ve kontrolü ile yatırımlar veya bir yıldan fazla sürecek iş ve hizmetler için özel süre ve usuller kanunla düzenlenir.</p>
<p style="margin: 1em 0; font-size: 16pt; text-align: left;">Devlet tarafından toplanan vergilerin yüzde otuzu, bölge, il ve ilçe meclislerine kademeli olarak eşit dağıtılır. Kalan yüzde yetmişi, Bölgeler Meclisi tarafından Türkiye Büyük Millet Meclisinin bütçe kanununa uygun olarak idare edilir.</p>
<p style="margin: 1em 0; font-size: 16pt; text-align: left;">Bütçe kanununa, bütçe ile ilgili hükümler dışında hiçbir hüküm konulamaz. Ancak, bütçe kanunlarında, ilgili kanunlarda yapılması öngörülen değişiklikler için yetki verilebilir.</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi üyeleri, Genel Kurulda kamu idare bütçeleri hakkında düşüncelerini her bütçenin görüşülmesi sırasında açıklarlar, gider artırıcı veya gelir azaltıcı önerilerde bulunamazlar.</p>
<p style="margin: 1em 0; font-size: 16pt; text-align: left;">Yönetim bütçesiyle verilen ödenek, harcanabilecek tutarın sınırını gösterir. Harcanabilecek tutarın aşılabileceğine dair bütçe kanuna hüküm konulamaz.</p>
<pre><code>               B.   Bütçenin Görüşülmesi
</code></pre>
<p style="margin: 1em 0; font-size: 16pt; text-align: left;">Madde 202:</p>
<p style="margin: 1em 0; font-size: 16pt; text-align: left;">Bütçe kanun tasarısı, mali yılbaşından en az yetmişbeş gün önce, Bölgeler Meclisi tarafından Türkiye Büyük Millet Meclisine sunulur. Bütçe Komisyonunda görüşülür. Komisyonun ellibeş gün içinde kabul edileceği metin, Genel Kurulda görüşülür ve mali yılbaşına kadar karara bağlanır.</p>
<p style="margin: 1em 0; font-size: 16pt; text-align: left;">Bütçe Komisyonu üyeleri, komisyon görüşmeleri sırasında, kamu idare bütçeleri hakkında düşüncelerini açıklarlar; gider artırıcı veya gelirleri azaltıcı önerilerde bulunamazlar.</p>
<p style="margin: 1em 0; font-size: 16pt; text-align: left;">Genel Kurulda kamu idare bütçelerinin görüşülmesi sırasında, milletvekilleri gider artırıcı veya gelirleri azaltıcı önerilerde bulunamazlar.</p>
<pre><code>               C.   Bütçelerde Değişiklik Yapılabilme Esasları
</code></pre>
<p style="margin: 1em 0; font-size: 16pt; text-align: left;">Madde 203:</p>
<p style="margin: 1em 0; font-size: 16pt; text-align: left;">Türkiye Büyük Millet Meclisi, kendisine sunulan bütçelerde değişiklik yapabilir. Ancak, gider artırıcı veya gelir azaltıcı değişikler, Bölgeler Meclisi ve Bakanlar Kurulunun ortak uygunluk görüşüne bağlıdır.</p>
<p style="margin: 1em 0; font-size: 16pt; text-align: left;">Bölgeler Meclisi, değişiklik önerilerini, bütçe kanun tasarısının mali yılbaşına kadar kanunlaşmasını sağlayacak şekilde ve en geç Genel Kurul görüşmelerinden önce Türkiye Büyük Millet Meclisine sunar.</p>
<pre><code>               D.   Kesinhesap
</code></pre>
<p style="margin: 1em 0; font-size: 16pt; text-align: left;">Madde 204:</p>
<p style="margin: 1em 0; font-size: 16pt; text-align: left;">Kesinhesap kanun tasarısı, ilgili olduğu mali sonundan başlayarak en geç iki ay sonra Bölgeler Meclisi tarafından Türkiye Büyük Millet Meclisine sunulur. Sayıştay, kesinhesap kanun tasarısı ile ilgili genel uygunluk bildirimi de bu süre içinde Türkiye Büyük Millet Meclisine sunar.</p>
<p style="margin: 1em 0; font-size: 16pt; text-align: left;">Kesinhesap kanun tasarısı, yeni mali yıl bütçe kanun tasarısı ile birlikte Bütçe Komisyonunda, daha sonra Genel Kurulda görüşülerek karara bağlanır.</p>
<pre><code>V.   Kamu İktisadi Teşebbüslerinin Denetimi ve Yönetim İlkeleri
</code></pre>
<p style="margin: 1em 0; font-size: 16pt; text-align: left;">Madde 205:</p>
<p style="margin: 1em 0; font-size: 16pt; text-align: left;">Devlete ait olan kamu iktisadi teşebbüsleri ve diğer kamu tüzel kişiliğine sahip kurum ve kuruluşların sermayesinin yüzde kırk dokuzundan fazlası, hiçbir surette gerçek veya tüzel kişilere, yabancı devletlere veya yabancı sermayeli kuruluşlara satılamaz veya devredilemez. </p>
<p style="margin: 1em 0; font-size: 16pt; text-align: left;">Bu kurum ve kuruluşlar; Türkiye Büyük Millet Meclisi tarafından kanunla düzenlenecek esaslar çerçevesinde denetlenir, kamu hizmeti görevlileriyle ilgili hükümlere tabidir ve bu maddelerde belirtilen liyakat, şeffaflık, rekabet ve denetim ilkelerine uygun olarak yönetilir.</p>
<p style="margin: 1em 0; font-size: 16pt; text-align: left;">İKİNCİ BÖLÜM</p>
<p style="margin: 1em 0; font-size: 16pt; text-align: left;">Ekonomik Hükümler</p>
<pre><code>I.   Kalkınma Planı
</code></pre>
<p style="margin: 1em 0; font-size: 16pt; text-align: left;">Madde 206:</p>
<p style="margin: 1em 0; font-size: 16pt; text-align: left;">Ekonomik, sosyal ve kültürel kalkınmayı, özellikle sanayiin ve tarımın yurt düzeyinde dengeli ve uyumlu biçimde hızla gelişmesini, ülke kaynaklarının döküm ve değerlendirilmesini yaparak verimli şekilde kullanılmasını planlamak, bu amaçla Devlet Planlama Teşkilatı başta olmak üzere gerekli teşkilatları kurmak Devletin görevidir.</p>
<p style="margin: 1em 0; font-size: 16pt; text-align: left;">Planda milli tasarrufu ve üretim artırıcı, fiyatlarda istikrar ve dış ödemelerde dengeyi sağlayıcı, yatırım ve istihdamı geliştirici tedbirler öngörülür; yatırımlarda toplum yararları ve gerekleri gözetilir; kaynakların verimli şekilde kullanılması hedef alınır. Kalkınma girişimleri, bu plana göre gerçekleştirilir.</p>
<p style="margin: 1em 0; font-size: 16pt; text-align: left;">Kalkınma planlarının hazırlanmasına, Türkiye Büyük Millet Meclisince onaylanmasına, uygulanmasına, değiştirilmesine ve bütünlüğünü bozacak değişikliklerin önlenmesine ilişkin usul ve esaslar kanunla düzenlenir.</p>
<pre><code>II.   Piyasaların Denetimi
</code></pre>
<p style="margin: 1em 0; font-size: 16pt; text-align: left;">Madde 207:</p>
<p style="margin: 1em 0; font-size: 16pt; text-align: left;">Devlet; para, borç, sermaye, mal ve hizmet piyasalarının sağlıklı ve düzenli işlemelerinin sağlayıcı ve geliştirici tedbirleri alır; piyasalarda fiili veya anlaşma sonucu doğacak tekelleşme ve kartelleşmeyi önler.</p>
<pre><code>III.   Tabii Servetlerin ve Kaynakların Aranması ve İşletilmesi
</code></pre>
<p style="margin: 1em 0; font-size: 16pt; text-align: left;">Madde 208:</p>
<p style="margin: 1em 0; font-size: 16pt; text-align: left;">Tabii servetler ve kaynaklar Devletin hüküm ve tasarrufu altındadır. Bunların aranması ve işletilmesi hakkı Devlete aittir. Devlet aranması ve işletme hakkını sadece kamu iktisadi kuruluşlarına devredebilir.</p>
<pre><code>IV.   Ormanlar ve Orman Köylüsü

                A. Ormanların Korunması ve Geliştirilmesi
</code></pre>
<p style="margin: 1em 0; font-size: 16pt; text-align: left;">Madde 209:</p>
<p style="margin: 1em 0; font-size: 16pt; text-align: left;">Devlet, ormanların korunması ve sahalarının genişletilmesi için gerekli kanunları koyar ve tedbirleri alır. Yanan ormanların yerine yeni orman yetiştirilir, bu yerlerde hiçbir şartla başka çeşit yapılaşma, tarım veya hayvancılık yapılamaz. Bütün ormanların gözetimi Devlete aittir.</p>
<p style="margin: 1em 0; font-size: 16pt; text-align: left;">Devlet ormanlarının mülkiyeti devrolunamaz. Devlet ormanları kanuna göre, Devletçe yönetilir ve işletilir. Bu ormanlar zamanaşımı ile mülk edinilemez ve kamu yararı dışında irtifak hakkına konu olamaz.</p>
<p style="margin: 1em 0; font-size: 16pt; text-align: left;">Ormanlara zarar verebilecek hiçbir faaliyet ve eyleme müsaade edilemez. Ormanların tahrip edilmesine yol açan siyasi propaganda yapılamaz.</p>
<p style="margin: 1em 0; font-size: 16pt; text-align: left;">Ancak orman olarak muhafazasında bilim ve fen bakımından hiçbir yarar görülmeyen, tarım alanlarına dönüştürülmesinde kesin yarar olduğu tespit edilen yerler, bilim ve fen bakımından orman niteliğini tam olarak kaybetmiş olan tarım alanları veya hayvancılıkta kullanılmasında yarar olduğu tespit edilen araziler hakkında, orman sınırında daraltma yapılabilir. Daraltmaya uğramış orman alanlarının statüsü ancak tekrar orman olarak değiştirilebilir.</p>
<pre><code>               B.   Orman Köylüsünün Korunması
</code></pre>
<p style="margin: 1em 0; font-size: 16pt; text-align: left;">Madde 210:</p>
<p style="margin: 1em 0; font-size: 16pt; text-align: left;">Ormanlar içinde veya bitişiğindeki yerleşimlerde yaşayan halkın kalkınmasını sağlamak ve orman bütünlüğünü korumak amacıyla, ormanların gözetimi ve işletilmesinde Devlet ile bu halk arasında işbirliği esas alınır. Bu amaçla, bilim ve fen bakımından orman vasfını tamamen kaybettiği tespit edilen alanların değerlendirilmesi ile, korunmasında yarar bulunmayan ve tarım veya hayvancılıkta kullanılması kamu yararı taşıyan arazilerin tespiti ve orman sınırları dışına çıkarılması kanunla düzenlenir.</p>
<p style="margin: 1em 0; font-size: 16pt; text-align: left;">Devlet, bu halkın yeni yerleşim ve üretim alanlarında üretim araçları, ekipman ve diğer girdilere erişimini kolaylaştırıcı tedbirler alır.</p>
<p style="margin: 1em 0; font-size: 16pt; text-align: left;">Orman sınırları dışına taşınan köy halkına ait eski yerleşim ve kullanım alanları, Devlet ormanı olarak ağaçlandırılır ve orman bütünlüğüne katılır.</p>
<pre><code>V.   Kooperatifçiliğin Geliştirilmesi
</code></pre>
<p style="margin: 1em 0; font-size: 16pt; text-align: left;">Madde 211:</p>
<p style="margin: 1em 0; font-size: 16pt; text-align: left;">Devlet, milli ekonominin yararlarını dikkate alarak, öncelikle üretimin artırılmasını ve tüketicinin korunmasını amaçlayan kooperatifçiliğin gelişmesini sağlayacak tedbirleri alır.</p>
<pre><code>VI.   Tüketiciler ile Esnaf ve Sanatkarların Korunması

               A.   Tüketicilerin Korunması
</code></pre>
<p style="margin: 1em 0; font-size: 16pt; text-align: left;">Madde 212:</p>
<p style="margin: 1em 0; font-size: 16pt; text-align: left;">Devlet, tüketicileri koruyucu ve aydınlatıcı tedbirler alır, tüketicilerin kendilerini koruyucu girişimlerini teşvik eder.</p>
<pre><code>               B.   Esnaf ve Sanatkarların Korunması
</code></pre>
<p style="margin: 1em 0; font-size: 16pt; text-align: left;">Madde 213:</p>
<p style="margin: 1em 0; font-size: 16pt; text-align: left;">Devlet, esnaf ve sanatkarı koruyucu ve destekleyici tedbirleri alır.</p>
<p style="margin: 1em 0; font-size: 16pt; text-align: left;">BEŞİNCİ KISIM</p>
<p style="margin: 1em 0; font-size: 16pt; text-align: left;">Çeşitli Hükümler</p>
<pre><code>I.   İnkılap Kanunlarının Korunması
</code></pre>
<p style="margin: 1em 0; font-size: 16pt; text-align: left;">Madde 214:</p>
<p style="margin: 1em 0; font-size: 16pt; text-align: left;">Anayasanın hiçbir hükmü, Türk toplumunu çağdaş uygarlık seviyesinin üstüne çıkarma ve Türkiye Cumhuriyetinin laiklik niteliğini koruma amacını güden, aşağıdaki gösterilen inkılap kanunlarının, Anayasanın halkoyu ile kabul edildiği tarihte yürürlükte bulunan hükümlerinin, Anayasaya aykırı olduğu şekilde anlaşılamaz ve yorumlanamaz:</p>
<pre><code>  1\.   3 Mart 1340 tarihli ve 430 sayılı Tevhidi Tedrisat Kanunu;

  2\.   25 Teşrinisani 1341 tarihli ve 671 sayılı Şapka İktisası Hakkında Kanun;

  3\.   30 Teşrinisani 1341 tarihli ve 677 sayılı Tekke ve Zaviyelerle Türbelerin Seddine ve Türbedarlıklar ile Bir Takım Unvanların Men ve İlgasına Dair Kanun;

  4\.   17 Şubat 1926 tarihli ve 743 sayılı Türk Kanun Medenisiyle kabul edilen, evlenme akdinin evlendirme memuru önünde yapılacağına dair medeni nikah esası ile aynı kanunun 110 uncu maddesi hükmü;

  5\.   20 Mayıs 1928 tarihli ve 1288 sayılı Beynelmilel Erkamın Kabulü Hakkında Kanun;

  6\.   1 Teşrinisani 1928 tarihli ve 1353 sayılı Türk Harflerinin Kabul ve Tatbiki Hakkında Kanun;

  7\.   26 Teşrinisani 1934 tarihli ve 2590 sayılı Efendi, Bey, Paşa, Gibi Lakap ve Unvanların Kaldırıldığına Dair Kanun;

  8\.   3 Kanunuevvel 1934 tarihli ve 2596 sayılı Bazı Kisvelerin Giyilemeyeceğine Dair Kanun.
</code></pre>

</body>
</html>
